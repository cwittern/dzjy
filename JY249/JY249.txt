#-*- mode: org; -*-
#+EXPORT_ID: JY249
#+TITLE:漢丞相諸葛忠武侯集 Han Chengxiang Zhuge Zhong Wuhou Ji
#+WITNESS: CK-KZ JYE
#+BASEEDITION: YP
<pb:CK-KZ_JY249_01p001a>¶
* 漢丞相諸葛忠武侯集敘¶
羲垂髫時，父卽示以祖長史公與伯父大行，公所手鈔《羅相忠¶
武侯公書》。長史公題其簡末云：『兵燹遺軼，欲編彙成書，未能也。』¶
羲受而藏之。崇禎壬申，承督臨庾，適弟倬，自白門購書十餘篋¶
來，因得茂苑楊去奢所集《忠武侯公書》，乃慨然謂倬，吾祖與伯¶
父雅有志，而未逮者。父以屬我，今當相與成之。楊本列年譜傳¶
畧紹漢連吳等目，自云承於婁東王[冂@(丷/口)]伯，較之家鈔舊本，互有¶
存遺。楊謂陳承祚所載侯《開務作牧》諸篇，而裴松之註時，時引¶
侯集，今俱不可見，此蘇東坡葉水心俱有不見全書之恨。若《心¶
書》、《將苑》、《梁父吟》、《黃牛廟記》，爲後人僞作，槪去不錄。茲集惟年譜¶
<pb:CK-KZ_JY249_01p001b>¶
仍楊之舊，餘依家本。傳用《陳志》，而節錄諸傳附之。次遺文、次遺¶
事陣圖、次遺蹟，亡者旣無從攷存者，亦不得遺。槪晉唐以下，詩、¶
賦、論、贊、碑、頌，巨公文人之筆，異同之論，咸竝載之。間有未備，俟¶
之他日。凡爲卷二十有三，十六萬三千六百有餘言。弟倬曉夜¶
搜討，叅攷羣書，精意較讐，庶無掃葉之嘆，而羲於糠粃斗斛之¶
暇，亦輙共編訂。遠聘吳中善手，付之剞劂，兢兢庶詳，且愼焉。夫¶
去奢、冏伯以論世好古，採綴研核，其言曰：追惋散軼，彌深豔羨，¶
欲用以弘濟世業，勸奬忠孝，况爲之後人乎？書成更附宋祖少¶
保公，及祖長史公二傳於後。寒家系自蜀派，宋紹熙間祖諱安¶
節公爲福建轉運使，始家福建四傅爲少保兵部尙書公諱廷¶
<pb:CK-KZ_JY249_01p002a>¶
瑞去侯二十二世，又十二傳乃爲祖長史公諱應科，家世頗有¶
顯者，世次傳誌甚詳，而獨附此二傳，則以忠孝之道，奕葉之不¶
墜如此。夫論世好古者，尙欲勵之天下後世，又况淵源可遡，弓¶
冶世承，而爲之後人者乎？羲倬撫卷之餘，其交相勖勉，以勿替¶
祖德，而毋負庭訓云。¶
崇禎壬申十一月，三十六世孫羲，頓首謹序於臨庾之公署。¶
¶	
¶	
¶	
¶	
<pb:CK-KZ_JY249_01p002b>¶
¶	
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_02p001a>¶
@fw1重刊道藏輯要¶
* 漢丞相諸葛忠武侯集卷之一¶
　　　　　　　　　　　　　三十六世孫羲基編輯¶
** 　　年譜¶
　羲謹按：古人年譜，無事則闕。此依楊本，𡻕引時事。楊曰：『維侯¶
　降神以挽炎祚，而桓靈之傾圯旣深，操權之竊據巳固，是故¶
　伊呂之征誅易，而侯之興復難時爲之也。光和以前，藴亂未¶
　熾，黃巾卓操，適際侯生，特紀厥要，以志時艱，而事涉魏吳爲¶
　稍詳焉。』¶

靈帝光和四年辛酉。是𡻕侯生。¶
<pb:CK-KZ_JY249_02p001b>¶
　按：建興十二年甲寅，丞相亮卒於軍，時年五十四，則知爲辛¶
　酉年生。　是𡻕皇子協生，卽獻帝。¶

光和五年壬戌¶
　是𡻕以災異博問得失，議郞曹操上書切諫。¶

光和六年癸亥¶
　初，鉅鹿張角以妖術教授，分遣弟子轉相誑誘，遂置三十六¶
　方。大方萬餘人，小方六七千。方，猶將軍也。各立羣帥，訛言『蒼¶
　天巳死，黃天當立』。以中常侍爲内應，約明年甲子内外俱起。¶

中平元年甲子¶
　春，角弟子上書告之。詔三公司隸案驗，有事角道者誅。殺千¶
<pb:CK-KZ_JY249_02p002a>¶
　餘人。下冀州逐捕角等。角等馳勅諸方，一時俱起，皆著黃巾¶
　爲標幟，故謂『黃巾賊』。帝召羣臣會議，赦天下黨人。¶

中平二年乙丑¶
　崔烈爲司徒，因傅母入錢五百萬，時人謂之：『銅𦤀』。¶

中平三年丙寅¶
　諫議大夫劉陶言：『天下大亂，皆由宦官。』宦官共譛陶，下獄死；¶
　前司徒陳耽忠正，宦官怨之，亦陷死獄中。¶

中平四年丁卯¶
　長沙賊區星自稱將軍。詔以議郞孫堅爲長沙太守，討平之，¶
　封堅鳥程侯。¶
<pb:CK-KZ_JY249_02p002b>¶

中平五年戊辰¶
　太常劉焉建議：以刺史威輕，宜攺置牧伯。侍中董扶私謂焉¶
　曰：『益州有天子氣。』焉乃求爲益州牧。州任之重，自此始。¶

中平六年已巳靈帝崩¶
　立皇子辯　袁紹勸大將軍何進誅宦官不就，進被殺，紹遂¶
　勒兵捕諸宦官，無少長悉誅之。　召董卓將兵詣京師，卓廢¶
　帝，立陳留王協。袁紹奔冀州。¶

獻帝初平元年庚午¶
　關東諸郡起兵討卓，推袁紹爲盟主，卓遷帝長安。　劉表爲¶
　荆州剌史。　是𡻕昭烈領平原相，以關羽、張飛爲别部司馬。¶
<pb:CK-KZ_JY249_02p003a>¶

初平二年辛未¶
　袁紹使人說韓馥，馥讓紹爲冀州牧。　袁術遣孫堅擊劉表，¶
　表將黃祖部曲射殺堅，堅子策年十七，有復讐之志，徑到夀¶
　春見術，術以父兵千餘還策，表拜懷義校尉。¶

初平三年壬申¶
　王允使呂布殺董卓，卓將校求赦不許。武威賈詡勸李催爲¶
　卓報讐，大戰長安中，允被殺。¶

初平四年癸酉¶
　曹操攻陶謙。初操父太尉曹嵩避難瑯琊，爲謙别將士卒所¶
　殺。操引兵擊謙，坑殺男女數十萬，攻其三縣，皆屠之，雞犬亦¶
<pb:CK-KZ_JY249_02p003b>¶
　盡。¶

興平元年甲戌¶
　是年陶謙卒，眾推昭烈領徐州牧。¶

興平二年乙亥¶
　李催郭𣲆共鬬，催刼天子，氾質公卿，遂燒宮殿。帝幸弘農，長¶
　安城空四十餘日。　按：《陳志》『亮早孤，從叔父元依荆州牧劉¶
　表。』則知侯寓襄鄧當在此年以後。武侯是年十五𡻕。¶

建安元年丙子¶
　袁術攻昭烈以爭徐州，呂布襲下邳。　秋七月，駕至洛陽，曹¶
　操迎天子，遂遷都許昌。孫策取會稽，太守王朗迎降。策目領¶
<pb:CK-KZ_JY249_02p004a>¶
　會稽太守。　呂布攻昭烈，昭烈敗走，歸曹操。操表爲豫州牧，¶
　使東擊布。¶

二年丁丑¶
　韓暹楊奉冦畧徐揚間，昭烈邀擊斬之。¶

三年戊寅¶
　曹操禽呂布，昭烈從操還許，表爲左將軍。¶

四年巳卯¶
　孫策徇豫章，太守華歆降。　初車騎將軍董承稱受帝衣帶¶
　中密詔，與昭烈共誅曹操，會操遣昭烈擊袁術，昭烈遂殺徐¶
　州刺史車胄，東海郡縣多叛操，爲昭烈。¶
<pb:CK-KZ_JY249_02p004b>¶

五年庚辰¶
　董承謀洩，操殺承等，自擊昭烈拔，下邳，禽闗羽，昭烈奔袁紹。¶
　　孫策殺吳郡太守許貢，貢奴客爲貢報讐，射殺策，策創甚，¶
　呼弟權，佩以印綬，策卒，年二十六，權時年十九。　是年關羽¶
　爲曹操斬袁紹將顏良，盡封操所賜，而犇昭烈於袁軍。¶

六年辛巳¶
　曹操擊昭烈，昭烈奔劉表，表使屯新野。¶

七年壬午¶
　袁紹自軍敗，慙憤發病，嘔血死。　曹操責孫權任子，張昭等¶
　猶豫不決，權引周瑜與定議，遂不送質。¶
<pb:CK-KZ_JY249_02p005a>¶

八年癸未¶
　孫權西伐黃祖，討山冦，悉平之。¶

九年甲申¶
　曹操攻袁尙，尙奔中山。¶

十年乙酉¶
　曹操攻袁譚，斬之。¶

十一年丙戌¶
　荆州豪傑歸昭烈者日益多，表疑其心，陰禦之，使拒夏侯惇、¶
　于禁等於博望。昭烈設伏，自燒屯僞遁，惇等追之，伏發，見敗。¶

十二年丁亥¶
<pb:CK-KZ_JY249_02p005b>¶
　是年昭烈見孔明於隆中，時年二十七。　後主禪生於荆州。¶
　按章武三年癸卯，太子禪卽位，年十七，則知爲丁亥年生，正¶
　侯出隆中之𡻕也。¶

十三年戊子¶
　罷三公官，曹操自爲丞相。　操殺太中大夫孔融。　劉表卒，¶
　子琮降操，昭烈走當陽。侯奉命使吳，與周瑜、魯肅等破操於¶
　赤壁，以侯爲軍師中郞將。¶

十四年巳丑¶
　孫權分南岸地給昭烈。¶

十五年庚寅¶
<pb:CK-KZ_JY249_02p006a>¶
　昭烈自詣孫權，求都督荆州，有『孔明諫孤莫行』之語。　以龎¶
　統爲治中，與侯並爲軍師，　是𡻕周瑜卒。¶

十六年辛卯¶
　曹操以子丕爲丞相，副　益州别駕，張松勸劉璋迎昭烈，昭¶
　烈西上，侯與雲長守荆州。¶

十七年壬辰¶
　孫權徙治陵，作石頭城，攺陵爲建業。　劉璋殺張松，勅¶
　關戍，勿通昭烈。昭烈怒斬璋將楊懷、高沛，進攻涪城。¶

十八年癸巳¶
　曹操攻孫權，權率眾禦之，相守月餘，操還。　操自爲魏王，加¶
<pb:CK-KZ_JY249_02p006b>¶
　九錫。　昭烈舉兵向雒，劉璋諸將皆敗退，多降昭烈。　自十¶
　三年至此，侯在荆州。¶

十九年甲午¶
　是𡻕龎統卒。　侯留關羽守荆州，自率張飛、趙雲等分定郡¶
　縣，成都平，昭烈領益州牧，以侯爲益州太守。　是𡻕操使華¶
　歆等收皇后璽綬，并二皇子皆酖殺之。¶

二十年乙未¶
　立操女爲皇后，　昭烈聞曹操將攻漢中，求和於孫權，遂分¶
　荆州以湘水爲界。¶

二十一年丙申¶
<pb:CK-KZ_JY249_02p007a>¶
　曹操進爵爲王。¶

二十二年丁酉¶
　操設天子旌旗，出入稱警蹕。京兆金禕、與少府耿紀、司直韋¶
　晃、太醫令吉本、本子邈、邈弟穆，謀挾天子以攻操。　是𡻕魯¶
　肅卒。¶

二十三年戊戌¶
　吉邈等眾潰，見殺。　曹操自將擊昭烈，昭烈屯陽平。¶

二十四年巳亥¶
　昭烈自陽平南渡沔水，遣黃忠擊斬夏侯淵，遂定漢中，進位¶
　漢中王。　是年關羽攻曹仁、于禁等七軍，皆没。　孫權稱臣¶
<pb:CK-KZ_JY249_02p007b>¶
　於操，呂䝉、陸遜以詐取江陵，羽卒。　陳羣等勸操纂漢。¶

二十五年庚子(魏曹丕黃初元年)¶
　曹操死，子丕纂漢，封漢帝爲山陽公。¶

昭烈皇帝章武元年辛丑(魏黃初二年)¶
　《蜀中傳》言漢帝遇害於是。漢中王發喪制服，侯與羣下勸稱¶
　尊號。夏四月，王卽皇帝位，以侯爲丞相。¶

章武二年壬寅(魏黃初三年，吳黃武元年。)¶
　帝恥關羽之殁，自將擊孫權，爲陸遜所敗，入白帝城，攺白帝¶
　爲永安。孫權請和，遣鄭泉來聘，帝使太中大夫宗瑋報之，漢¶
　吳復通。　是𡻕孫權受曹丕封爲吳王，攺元黃武。　張飛卒。¶
<pb:CK-KZ_JY249_02p008a>¶
　以侯領司隸校尉。¶

章武三年癸卯夏五月以後卽後帝建興元年(魏黃初四年吳黃武元年)¶
　二月侯至永安，四月帝崩於永安，年六十三，侯受遺詔奉喪¶
　還成都。五月太子禪卽位，時年十七，封丞相亮爲武鄉侯，兼¶
　領益州牧，政事皆決於亮。　使鄧芝聘吳，　朱褒、高定等叛。¶
　　是𡻕魏華歆、王朗、陳羣等各有書與侯，欲使稱藩，侯不答，¶
　作《正議文》，載《傳》。¶

建興二年甲辰(魏黃初五年吳黃武三年)¶
　吳張温來聘，復使鄧芝聘吳。　是𡻕務農殖穀，閉關息民。¶

建興三年乙巳(魏黃初六年吳黃武四年)¶
<pb:CK-KZ_JY249_02p008b>¶
　侯率眾南征，斬雍闓，七擒孟獲。¶

建興四年丙午(魏黃初七年吳黃武五年)¶
　五月曹丕死，丕子叡立。¶

建興五年丁未(魏太和元年吳黃武六年)¶
　三月侯率眾伐魏，上表出師。　是𡻕侯子瞻生。按：建興十二¶
　年甲寅，侯在武功，與兄瑾書云：『瞻今已八𡻕。』又按：景耀元年¶
　癸未，瞻戰死，年三十七，則知爲丁未年生。¶

建興六年戊申(魏太和二年吳黃武七年)¶
　春侯率諸軍伐魏，有《出師表》，關中響震，前軍馬謖違侯節度，¶
　敗於街亭，疏請自貶，詔以亮爲右將軍，行丞相事，拔西縣千¶
<pb:CK-KZ_JY249_02p009a>¶
　餘家還漢中。　十一月復上表出師，圍陳倉糧盡引還，斬其¶
　追將王雙，　二表俱載《傳》。¶

建興七年已酉(魏太和三年吳龍元年)¶
　伐魏攻武都，陰平郭淮敗走，遂拔二郡，復策拜丞相。　夏四¶
　月孫權稱帝，使以並尊二帝來吿。　遣衞尉陳震往賀，因與¶
　吳盟。¶

建興八年庚戌(魏太和四年吳黃龍二年)¶
　魏曹眞、司馬懿入冦，侯次於城，固以待之魏延敗郭淮於陽¶
　谿。¶

建興九年辛亥(魏太和五年吳黃龍三年)¶
<pb:CK-KZ_JY249_02p009b>¶
　伐魏圍祁山，始以木牛運，大敗司馬懿，獲甲首三千級，玄鎧¶
　五千領，角弩三千一百張，糧盡引退，斬其追將張郃。¶

建興十年壬子(魏太和六年吳嘉禾元年)¶
　是年休士勸農，教兵講武。¶

建興十一年癸丑(魏青龍元年吳嘉禾二年)¶
　是年運米斜谷口，治邸閣息民休士，三年而後用之。¶

建興十二年甲寅(魏青龍二年吳嘉禾三年)¶
　遣使約吳同時大舉，由斜谷出師，始以流馬運，乃分兵屯田¶
　爲久住計，與司馬懿相守百餘日，侯數挑戰，懿不出，乃遺懿¶
　巾幗婦人之服。　八月丞相亮卒於軍中，年五十四，遺命退¶
<pb:CK-KZ_JY249_02p010a>¶
　軍節度，司馬懿追之，敗走。¶
　是年漢獻帝亦殂於魏。¶
　按：侯於獻帝生同辛酉，殁同甲寅，固巳巧合。且帝以八月葬，¶
　而侯八月卒，不尤異哉？鳴呼，漢不亡則侯不死，侯死而漢乃¶
　眞亡矣。¶
¶	
¶	
¶	
¶	
¶	
<pb:CK-KZ_JY249_02p010b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_02p011a>¶
** 　綱目¶
劉備見諸葛亮於隆中。¶
　特筆也，終綱目未有書見賢者，於是特書，交予之也。備之業¶
　定於隆中，終綱目書見賢，一而已。(書法)¶

漢中王卽皇帝位，以諸葛亮爲丞相。¶
　書卽皇帝位，何正統也，故孫曹皆斥姓名，書稱皇帝、立后、立¶
　太子，皆不書皇，所以殊之於正統也。(書法)¶

帝崩於永安，丞相亮受遺詔輔政，太子禪卽位，封亮爲武鄉侯，¶
領益州牧。¶
　自宣帝之末，書受遺詔，是後無聞焉。於是復書，亮其人也。司¶
<pb:CK-KZ_JY249_02p011b>¶
　馬懿書受遺不書詔。(書法)¶

丞相亮南征。¶
丞相亮討雍闓，誅之，遂平四郡。¶
丞相亮率諸軍出屯漢中，以圖中原。¶
　劉縯之起書曰：『興復帝室』，特筆也，於是特書。曰『以圖中原』，其¶
　予亮以討復之義矣。自是亮五伐魏必書，丞相若右將軍，予¶
　之也。(書法)¶

丞相亮伐魏，戰於街亭，敗績，詔貶亮右將軍，行丞相事。¶
　街亭之敗，違命者馬謖耳，而以丞相亮書之者，權歸主將也。¶
　貶官三等，自請者，孔明耳而以詔貶亮書之者，命出於上也。¶
<pb:CK-KZ_JY249_02p012a>¶
　惟孔明身任討伐之責，事幼主而無二心，是以所書如此，綱¶
　目亦豈私於孔明者哉？(發明)¶

右將軍亮伐魏圍陳倉不克，而還斬其追將王雙。¶
右將軍亮伐魏拔武都陰平，復拜丞相。¶
魏冦漢中，丞相亮出，次成固，魏師還。¶
　書魏以冦，尊漢也。(書法)¶
　綱目凡諸侯之于王室，蠻狄之于中國，僣僞之于正統，或加¶
　兵犯境，則書曰冦，非此類則不書。諸葛孔明，左右昭烈，爲漢¶
　討賊，聲大義於天下，功雖不就，名則正矣。自陳夀志三國以¶
　魏爲主，《通鑑》因之紀年，故於孔明伐魏之舉，反以入冦書之，¶
<pb:CK-KZ_JY249_02p012b>¶
　則是以討賊之人名之爲賊耳。綱目旣以昭烈紹漢之統，故¶
　於魏兵犯境，書之爲冦。然後名正言順，而正僞之辨始明。故¶
　非好爲立異也，正前人之未正，卒歸之是，亦所以更相發明¶
　云耳。九原可作，竊爲司馬光必有取於斯言。(發明)¶

丞相亮以蔣琬爲長史。¶
亮敗魏司馬懿於鹵城，殺其將張郃。¶
　司馬懿用兵如神，算無遺策，未易敵也。然每與丞相亮交鋒，¶
　動輒敗北，是以其徒有畏蜀如虎之譏，而陳夀乃以將畧非¶
　亮所長貶之，今觀綱目書此，不曰『亮敗魏軍』，而曰『亮敗司馬¶
　懿』者，見其所對者，勍敵而非脆敵，亮能勝之，則其將畧果有¶
<pb:CK-KZ_JY249_02p013a>¶
　大過人者。然則夀之妄肆譏評，其說不攻自破矣。世以成敗¶
　論人，若夀輩者，非一可勝嘆哉。(發明)¶

丞相亮伐魏。¶
丞相亮進軍渭南，魏大將軍司馬懿引兵拒守，亮始分兵屯田。¶
丞相武鄉侯諸葛亮卒於軍。¶
　嗚呼，亮自經畧中原至是，首尾僅八載。綱目五書伐魏，一戰¶
　街亭，一次成固，一圍陳倉祁山，一拔武都陰平，一斬王雙，敗¶
　司馬懿，殺張郃，至於是舉書進軍渭南，分兵屯田，懿雖引軍¶
　拒守，甘受巾幗婦人之服，勢已窮蹙，而亮乃吿終。天不祚漢，¶
　使之功業不就，謂之何哉？然亮受遺託孤之際，蓋嘗以竭股¶
<pb:CK-KZ_JY249_02p013b>¶
　肱之力，効忠貞之節，繼之以死爲告。至其出軍上表，又以鞠¶
　躬盡瘁，死而後已爲言。由今觀之，可謂不食其言矣。書卒於¶
　軍，以見殁於王事之實。其討賊之義，死而不屈。至今凛凛，猶¶
　有生氣。其視曹馬輩，欺孤弱寡，狐媚以取人家國者，曾犬彘¶
　之不若。世豈可以成敗論人物哉？不有綱目，特書屢書表，而¶
　出之則孔明亦若而人耳噫。(發明)¶
¶	
¶	
¶	
¶	
<pb:CK-KZ_JY249_02p014a>¶
* 漢丞相諸葛忠武侯集卷之二¶
** 　傳¶
諸葛亮字孔明，瑯琊陽都人也。漢司隸校尉諸葛豐後也。父𡋣，¶
字君貢，漢末爲太山郡丞。亮早孤，從父玄爲袁術所署豫章太¶
守，玄將亮及亮弟均之官。會漢朝更選朱皓代玄。玄素與荆州¶
牧劉表有舊，往依之。¶
　《獻帝春秋》曰：『初，豫章太守周術病卒，劉表上諸葛玄爲豫章¶
　太守，治南昌。漢朝聞周術死，遣周皓代玄。皓從揚州太守劉¶
　繇求兵擊玄，玄退屯西城，皓入南昌建。安二年正月，西城民¶
　反，殺玄，送首詣繇。』此書所云，與本傳不同。¶
<pb:CK-KZ_JY249_02p014b>¶

卒亮，躬耕隴畝，好爲梁父吟。¶
　《漢晉春秋》曰：『亮家於南陽之鄧縣，在襄陽城西二十里，號曰¶
　隆中。』¶

身長八尺，每自比於管仲、樂毅，時人莫之許也。惟博陵崔州平、¶
潁川徐庶元直與亮友善，謂爲信然。¶
　按《崔氏譜》：『州平，太尉列子，均之弟也。』¶
　《魏畧》曰：『亮在荆州，以建安初與潁川石廣元、徐元直、汝南孟¶
　公威等俱游學，三人務於精熟，而亮獨觀其大畧。每晨夜從¶
　容，常抱膝長嘯，而謂三人曰：「卿三人仕進可至刺史郡守也。」¶
　三人問其所至，亮但笑而不言。後公威思鄉里，欲北歸，亮謂¶
<pb:CK-KZ_JY249_02p015a>¶
　之曰：「中國饒士大夫，遨遊何必故鄉耶？」¶
　臣松之以爲《魏畧》此言，謂諸葛爲公威計者可也，若謂兼爲¶
　已言，可謂未達其心矣。老氏稱知人者智，自知者明，凡在賢¶
　達之流，固必兼而有焉。以諸葛之鑒識，豈不能自審其分乎？¶
　夫其高吟俟時，情見乎言，志氣所存，旣已定於其始矣。若使¶
　游步中華，騁其龍光，豈夫多士所能沈翳哉。委質魏氏，展其¶
　器能，誠非陳長文、司馬仲達所能頡頑，而况於餘哉。苟不患¶
　功業不就，道之不行，雖志恢宇宙而終不北向者，蓋以權御¶
　巳移，漢祚將傾，方將翊贊宗傑，以興微繼絶克復爲巳任故¶
　也。豈其區區利在邊鄙而巳乎。此相如所謂：「鵾鵬已翔於遼¶
<pb:CK-KZ_JY249_02p015b>¶
　廓，而羅者猶視於藪澤」者矣。公威名建，在魏亦貴達。』¶

時先主屯新野。徐庶見先主，先主器之，謂先主曰：『諸葛孔明者，¶
卧龍也，將軍豈願見之乎？』¶
　《襄陽記》曰：『劉備訪世事於司馬德操。德操曰：「儒生俗士，豈識¶
　時務？識時務者在乎俊傑。此間自有伏龍、鳳雛。」問爲誰，曰：「諸¶
　葛孔明、龎士元也。」』¶

先主曰：『君與俱來。』庶曰：『此人可就見，不可屈致也。將軍宜枉駕¶
顧之。』由是先主遂詣亮，凡三往，乃見。因屏人曰：『漢室傾頺，姦臣¶
竊命，主上䝉塵。孤不度德量力，欲信大義於天下，而智術淺短，¶
遂用猖獗，至于今日。然志猶未已，君謂計將安出？』亮答曰：『自董¶
<pb:CK-KZ_JY249_02p016a>¶
卓以來，豪傑並起，跨州連郡者不可勝數。曹操比於袁紹，則名¶
微而眾寡，然操遂能克紹，以弱爲强者，非惟天時，抑亦人謀也。¶
今操已擁百萬之眾，挾天子以令諸侯，此誠不可與之爭鋒。孫¶
權據有江東，巳厯三世，國險而民附，賢能爲之用，可以爲援而¶
不可圖也。荆州北據漢沔，利盡南海，東連吳會，西通巴蜀，此用¶
武之國，而其主不能守，此殆天所以資將軍，將軍豈有意乎？益¶
州險塞，沃野千里，天府之土，高祖因之以成帝業。劉璋闇弱，張¶
魯在北，民殷國富而不知存恤，智能之士思得明君。將軍旣帝¶
室之胄，信義著於四海，總攬英雄，思賢如渴，若跨有荆、益，保其¶
險阻，西和諸戎，南撫蠻越，外結好孫權，内修政理，天下有變，則¶
<pb:CK-KZ_JY249_02p016b>¶
命一上將將荆州之軍以向宛、洛，將軍身率益州之眾以出秦¶
川，百姓孰敢不簞食壺漿以迎將軍者乎？誠如是，則霸業可成，¶
漢室可興矣。』先主曰：『善。』於是與亮情好日密。關羽、張飛等不悅，¶
先主解之曰：『孤之有孔明，猶魚之有水也。願諸君勿復言。』羽、飛¶
乃止。¶
　《魏畧》曰：『劉備屯於樊城。是時曹公方定河北，亮知荆州次當¶
　受敵，而劉表性緩，不曉軍事。亮乃北行見備，備與亮非舊，又¶
　以其年少，以諸生意待之。坐集旣畢，眾賓皆去，而亮獨留，備¶
　亦不問其所欲言。備性好結毦，時適有人以氂牛尾與備者，¶
　備因手自結之。亮乃進曰：「明將軍當復有遠志，但結毦而巳¶
<pb:CK-KZ_JY249_02p017a>¶
　耶？」備知亮非常人也，乃投毦而言曰：「是何言與？我聊以忘憂¶
　耳。」亮遂言曰：「將軍度劉鎭南孰與曹公耶？」備曰：「不及。」亮又曰：¶
　「將軍自度何如也？」備曰：「亦不如。」曰：「今皆不及，而將軍之眾不¶
　過數千人，以此待敵，得無非計乎？」備曰：「我亦愁之，當若之何？」¶
　亮曰：「今荆州非少人也，而著籍者寡，平居發調，則人心不悅；¶
　可語鎭南，令國中凡有游戸，皆使自實，因錄以益眾可也。」備¶
　從其計，故眾遂强。備由此知亮有英畧，乃以上客禮之。』《九州¶
　春秋》所言亦如之。¶

　臣松之以爲亮表云：先帝不以臣卑鄙，猥自枉屈，三顧臣於¶
　草廬之中，諮臣以當世之事，則非亮先詣備，明矣。雖聞見異¶
<pb:CK-KZ_JY249_02p017b>¶
　辭，各生彼此，然乖背至是，亦良爲可怪。¶

劉表長子琦，亦深器亮。表受後妻之言，愛少子琮，不悅於琦。琦¶
每欲與亮謀自安之術，亮輒拒塞，未與處畫。琦乃將亮游觀後¶
園，共上高樓，飮宴之間，令人去梯，因謂亮曰：『今日上不至天，下¶
不至地，言出子口，入於吾耳，可以言未？』亮答曰：『君不見申生在¶
内而危，重耳在外而安乎？』琦意感悟，陰規出計。會黃祖死，得出，¶
遂爲江夏太守。俄而表卒，琮聞曹公來征，遣使請降。先主在樊¶
聞之，率其眾南行，亮與徐庶並從，爲曹公所追被，獲庶母。庶辭¶
先主而指其心曰：『本欲與將軍共圖王霸之業者，以此方寸之¶
地也。今已失老母，方寸亂矣，無益於事，請從此别。』遂詣曹公。¶
<pb:CK-KZ_JY249_02p018a>¶
　《魏畧》曰：『庶先名福，本單家子，少好任俠擊劍。中平末，嘗爲人¶
　報讐，白堊突面，被髮而走，爲吏所得，問其姓名，閉口不言。吏¶
　乃於車上立柱維磔之，擊皷以令於巿𨞬，莫敢識者，而其黨¶
　伍共篡解之，得脫。於是感激，棄其刀㦸，更疎巾單衣，折節學¶
　問。始詣精舍，諸生聞其前作賊，不肯與共止。福乃卑躬早起，¶
　常獨掃除，動靜先意，聽習經業，義理精熟。遂與同郡石韜相¶
　親愛。初平中，中州兵起，乃與韜南客荆州，到，又與諸葛亮特¶
　相善。及荆州内附，孔明與劉備相隨去，福與韜俱來北。至黃¶
　初中，韜仕厯郡守、典農校尉，福至右中郞將、御史中丞。逮太¶
　和中，諸葛亮出隴右，聞元直、龎士元才如比，歎曰：「魏殊多士¶
<pb:CK-KZ_JY249_02p018b>¶
　邪？何彼二人不見用乎？」庶後數年病卒，有碑在彭城，今猶存焉。』¶

先主至於夏口，亮曰：『事急矣，請奉命求救於孫將軍。』時權擁¶
軍在柴桑，觀望成敗，亮說權曰：『海内大亂，將軍起兵據有江東，¶
劉豫州亦收眾漢南，與曹操並爭天下。今操芟夷大難，畧已平¶
矣，遂破荆州，威震四海。英雄無所用武，故豫州遁逃至此。將軍¶
量力而處之：若能以吳、越之眾與中國抗衡，不如早與之絕；若¶
不能當，何不案兵束甲，北面而事之。今將軍外託服從之名，而¶
内懷猶豫之計，事急而不斷，禍至無日矣。』權曰：『苟如君言，劉豫¶
州何不遂事之乎？』亮曰：『田橫，齊之壯士耳，猶守義不辱，况劉豫¶
州王室之冑，英才葢世，眾士慕仰，若水之歸海，若事之不濟，此¶
<pb:CK-KZ_JY249_02p019a>¶
乃天也，安能復爲之下乎？』權勃然曰：『吾不能舉全吳之地，十萬¶
之眾，受制於人。吾計決矣。非劉豫州莫可以當曹操者，然豫州¶
新敗之後，安能抗此難乎？』亮曰：『豫州軍雖敗於長阪，今戰士還¶
者及關羽水軍精甲萬人，劉琦合江夏戰士亦不下萬人。曹操¶
之眾，遠來疲弊，聞追豫州，輕騎一日一夜行三百餘里，此所謂¶
彊弩之末，勢不能穿魯縞者也。兵法忌之，日「必蹶上將軍」。且北¶
方之人，不習水戰；又荆州之民附操者，偪兵勢耳，非心服也。今¶
將軍誠能命猛將統兵數萬，與豫州協規同力，破操軍必矣。操¶
軍破，必北還，如此則荆、吳之勢彊，鼎足之形成矣。成敗之機，在¶
於今日。』權大悅，卽遣周瑜、程普、魯肅等水軍三萬，隨亮詣先主，¶
<pb:CK-KZ_JY249_02p019b>¶
并力拒曹。¶

　袁子曰：『張子布薦亮於孫權，亮不肯留。人問其故，曰：「孫將軍¶
　可謂人主，然觀其度能，賢亮而不能盡亮，吾是以不留。」』臣松¶
　之以爲袁孝尼著文立論，甚重諸葛之爲人，至如此言則失¶
　之殊遠。觀亮君臣相遇，可謂希世一時，終始之分，誰能間之？¶
　甯有中違斷金，甫懷擇主，設使權盡其量，便當翻然去就乎？¶
　葛生行巳，豈其然哉。關羽爲曹公所獲，遇之甚厚，可爲能盡¶
　其用矣，猶義不背，本曾爲孔明之不若雲長乎？¶

曹公敗於赤壁，引軍歸鄴。先主遂收江南，以亮爲軍師中郞將，¶
使督零陵、桂陽、長沙三郡，調其賦稅，以充軍實。¶
<pb:CK-KZ_JY249_02p020a>¶

　《零陵先賢傳》云：『亮時住臨蒸。』¶
建安十六年，益州牧劉璋遣法正迎先主，使擊張魯。亮與關羽¶
鎭荆州。先主自葭萌還攻璋，亮與張飛趙雲等率眾泝江，分定¶
郡縣，與先主共圍成都。成都平，以亮爲軍師將軍，署左將軍府¶
事。先主外出，亮常鎭守成都，足食足兵。二十六年，羣下勸先主¶
稱尊號，先主未許，亮說曰：『昔吳漢、耿弇等初勸世祖卽帝位，世¶
祖辭讓，前後數四，耿純進言曰：「天下英雄喁喁，冀有所望。如不¶
從議者，士大夫各歸求主，無爲從公也。」世祖感純言深至，遂然¶
諾之。今曹氏纂漢，天下無主，大王劉氏苖族，紹世而起，今卽帝¶
位，乃其宜也。士大夫隨大王久勤苦者，亦欲望尺寸之功如純¶
<pb:CK-KZ_JY249_02p020b>¶
言耳。』先主於是卽帝位，策亮爲丞相曰：『朕遭家不造，奉承大統，¶
競競業業，不敢康甯，思靖百姓，懼未能綏。於戲，丞相亮其悉朕¶
意，無怠輔朕之闕，助宣重光，以照明天下，君其勖哉。』亮以丞相¶
錄尙書事，假節。張飛卒後，領司隸校尉。¶

　《蜀記》曰：『晉初扶風王駿鎭關中，司馬高平劉寶、長史熒陽桓¶
　隰諸官屬士大夫共論諸葛亮，于時譚者多譏亮託身非所，¶
　勞困蜀民，力小謀大，不能度德量力。金城郭冲以爲亮權智¶
　英畧，有踰管、晏功業未濟，論者惑焉，條亮五事隱没不聞於¶
　世者，寶等亦不能復難。扶風王慨然善冲之言。臣松之以爲¶
　亮之異美，誠所願聞，然冲之所說，實皆可疑，謹隨事難之如¶
<pb:CK-KZ_JY249_02p021a>¶
　左：其一事曰：亮刑法峻急，刻剝百姓，自君子小人咸懷怨歎，¶
　法正諫曰：「昔高祖入關，約法三章，秦民知德，今君假借威力，¶
　跨據一州，初有其國，未垂惠撫；且客主之義，宜相降下，願緩¶
　刑弛禁，以慰其望。」亮答曰：「君知其一，未知其二。秦以無道，政¶
　苛民怨，匹夫大呼，天下土崩，高祖因之，可以弘濟。劉璋暗弱，¶
　自焉以來有累世之恩，文法覊縻，互相承奉，德政不舉，威刑¶
　不肅。蜀土人士，專權自恣，君臣之道，漸以陵替；寵之以位，位¶
　極則賤，順之以恩，恩竭則慢。所以致弊，實由於此。吾今威之¶
　以法，法行則知恩，限之以爵，爵加則知榮；榮恩並濟，上下有¶
　節。爲治之要，於斯而著。」難曰：案法正在劉主前死，今稱法正¶
<pb:CK-KZ_JY249_02p021b>¶
　諫，則劉主在也。諸葛職爲股肱，事歸元首，劉主之世，亮猶未¶
　領益州，慶賞刑政，不出於已。尋冲所述亮答，專自有其能，有¶
　違人臣自處之宜。以亮謙順之體，殆必不然。又云亮刑法峻¶
　急，刻剝百姓，未聞善政以刻剝爲稱。其二事曰：曹公遣刺客¶
　見劉備，方得交接，開論伐魏形勢，甚合備計。稍欲親近，刺者¶
　尙未得便會，旣而亮入，魏客神色失措。亮因而察之，亦知非¶
　常人。須臾，客如厠，備謂亮曰：「向得奇士，足以助君補益。」亮問¶
　所在，備曰：「起者其人也。」亮徐歎曰：「觀客色動而神懼，視低而¶
　忤數，奸形外漏，邪心内藏，必曹氏刺客也。」追之，巳越墻而走。¶
　難曰：凡爲刺客，皆暴虎憑河，死而無悔者也。劉主有知人之¶
<pb:CK-KZ_JY249_02p022a>¶
　鑒，而惑於此客，則此客亦一時之奇士也。又語諸葛云「足以¶
　助君補益」，則亦諸葛之流亞也。凡如諸葛之儔，鮮有爲人作¶
　刺客者矣，時主亦當惜其器用，必不投之死地也。且此人不¶
　死，要應顯達爲魏，竟是誰乎？何其寂滅而無聞？』¶

章武三年春，先主於永安病篤，召亮於成都，屬以後事，謂亮曰：¶
『君才十倍曹丕，必能安國，終定大事。若嗣子可輔，輔之；如其不¶
才，君可自取。』亮涕泣曰：『臣敢竭股肱之力，効忠貞之節，繼之以¶
死。』先主又爲詔敕後主曰：『汝與丞相從事，事之如父。』¶

　孫盛曰：『夫杖道挾義，體存信順，然後能匡主濟功，終定大業。¶
　語曰「奕者舉棊不定，猶不勝其偶」，况量君之才否而二三其¶
<pb:CK-KZ_JY249_02p022b>¶
　節，何以摧服强鄰囊括四海者乎？備之命亮，亂孰甚焉。世或¶
　有謂備欲以固委付之人，且以一蜀人之志。君子曰：「不然。苟¶
　所寄忠賢，則不須若斯之誨，如非其人，不宜啟篡逆之塗。」是¶
　以古之顧命，必貽話言；詭僞之辭，非託孤之謂。幸値劉禪闇¶
　弱，無猜險之性，諸葛威畧，足以檢衞異端，故使異同之心無¶
　由自起耳。不然殆生疑隙不逞之釁，謂之爲權，不亦惑哉？』¶

建興元年，封亮武鄉侯，開府治事。頃之，又領益州牧。政事無巨¶
細，咸決於亮。南中諸郡，並皆叛亂，亮以新遭大喪，故未便加兵，¶
且遣使聘吳，因結和親，遂爲與國。¶

　《亮集》曰：『是𡻕，魏司徒華歆、司空王朗、尙書令陳羣、太史令許¶
<pb:CK-KZ_JY249_02p023a>¶
　芝、謁者僕射諸葛璋各有書於亮，陳天命人事，欲使舉國稱¶
　藩。亮遂不報書，作正議曰：「昔在項羽，起不由德，雖處華夏，秉¶
　帝者之勢，卒就湯鑊，爲後永戒。魏不審鑑，今次之矣；免身爲¶
　幸，戒在子孫。而二三子各以耆艾之齒，承僞指而進書，有若¶
　崇疎稱莽之功，亦將偪於元禍苟免者邪？昔世祖之創迹舊，¶
　基奮羸卒數千，摧莽彊旅四十餘萬於昆陽之郊。夫據道討¶
　淫，不在眾寡。及至孟德，以其譎勝之力，舉數十萬之師，救張¶
　郃於陽平，勢窮慮悔，僅能自脫，辱其鋒銳之眾，遂喪漢中之¶
　地，深知神器不可妄獲，旋還未至，感毒而死。子桓淫逸，繼之¶
　以篡。縱使二三子多逞蘇、張詭靡之說，奉進驩兜滔天之辭，¶
<pb:CK-KZ_JY249_02p023b>¶
　欲以誣毁唐帝，諷解禹稷，所謂徒喪文藻煩勞翰墨者矣。夫¶
　大人君子之所不爲也。」又軍誡曰：「萬人必死，橫行天下。」昔軒¶
　轅氏整卒數萬，制四方，定海内，况以數十萬之眾，據道而臨¶
　有罪，可得干擬者哉。』¶

三年春，亮率眾南征。¶
　詔賜亮金鈇鉞一具，曲葢一，前後羽葆鼓吹各一部，虎賁六¶
　十人。事在亮集。¶

其秋悉平。軍資所出，國以富饒，¶
　《漢晉春秋》曰：『亮在南中，所在戰捷。聞孟獲者，爲蠻、漢之所服，¶
　募生致之。旣得，使觀於營陣之間，問曰：「此軍何如？」獲對曰：「向¶
<pb:CK-KZ_JY249_02p024a>¶
　者不知虛實，故敗。今䝉賜觀看營陣，若祗如此，卽定易勝耳。」¶
　亮笑，縱使更戰，七縱七擒，而亮猶遣獲。獲止不去，曰：「公，天威¶
　也，南人不復反矣。」遂至滇池。南中平，皆卽其渠率而用之。或¶
　以諫亮，亮曰：「若留外人，則當留兵，兵留則無所食，一不易也；¶
　加蠻新傷破，父兄死喪，留外人而無兵者，必成禍患，二不易¶
　也；又蠻累有廢殺之罪，自嫌釁重，若留外人，終不相信，三不¶
　易也；今吾欲使不留兵，不運糧，而綱紀粗定，蠻、漢粗安故耳。」』¶

乃治戎講武，以俟大舉。五年，率諸軍北駐漢中，臨發，上疏曰：『先¶
帝創業未半而中道崩殂，今天下三分，益州疲弊，此誠危急存¶
亡之秋也。然侍衞之臣不懈於内，忠志之士忘身於外者，蓋追¶
<pb:CK-KZ_JY249_02p024b>¶
先帝之殊遇，欲報之於陛下也。誠宜開張聖聽，以光先帝遺德，¶
恢弘志士之氣，不宜妄自菲薄，引喻失義，以塞忠諫之路也。宮¶
中府中俱爲一體，陟罰臧否，不宜異同。若有作奸犯科及爲忠¶
善者，宜付有司論其刑賞，以昭陛下平明之理，不宜偏私，使内¶
外異法也。侍中、侍郞郭攸之、費褘、董允等，此皆良實，志慮忠純，¶
是以先帝簡拔以遺陛下。愚以爲宮中之事，事無大小，悉以諮¶
之，然後施行，必能裨補闕漏，有所廣益。將軍向寵，性行淑均，曉¶
暢軍事，試用於昔日，先帝稱之曰能，是以眾議舉寵爲督。愚以¶
爲營中之事，悉以諮之，必能使行陣和睦，優劣得所。親賢臣，遠¶
小人，此先漢所以興隆也；親小人，遠賢臣，此後漢所以傾頺也。¶
<pb:CK-KZ_JY249_02p025a>¶
先帝在時，每與臣論此事，未嘗不歎息痛恨於桓、靈也。侍中、尙¶
書、長史、參軍，此悉貞良死節之臣，願陛下親之信之，則漢室之¶
隆，可計日而待也。臣本布衣，躬耕於南陽，苟全性命於亂世，不¶
求聞達於諸侯。先帝不以臣卑鄙，猥自枉屈，三顧臣於草廬之¶
中，諮臣以當世之事，由是感激，遂許先帝以驅馳。後値傾覆，受¶
任於敗軍之際，奉命於危難之間，爾來二十有一年矣。¶

　臣松之案：劉備以建安十三年敗，遣亮使吳，亮以建興五年¶
　抗表北伐，自傾覆至此整二十年。然則備始與亮相遇，在敗¶
　軍之前二年時也。¶

先帝知臣謹愼，故臨崩寄臣以大事也。受命以來，夙夜憂歎，恐¶
<pb:CK-KZ_JY249_02p025b>¶
託付不效，以傷先帝之明，故五月渡瀘，深入不毛。¶

　《漢書地理志》曰：『瀘河水出牂牁郡句町縣。』¶
今南方已定，兵甲已足，當奬率三軍，北定中原，庶竭駑鈍，攘除¶
奸凶，興復漢室，還於舊都。此臣所以報先帝，而忠陛下之職分¶
也。至於斟酌損益，進盡忠言，則攸之、褘、允之任也。願陛下託臣¶
以討賊興復之效；不效，則治臣之罪，以告先帝之靈。責攸之、褘¶
允等之慢，以彰其咎。陛下亦宜自謀，以諮[輒-車+言]善道，察納雅言，深¶
追先帝遺詔。臣不勝受恩感激，今當遠離，臨表涕零，不知所言。¶
遂行，屯於沔陽。¶

　《郭冲三事》曰：『亮屯於陽平，遣魏延諸軍并兵東下，亮惟留萬¶
<pb:CK-KZ_JY249_02p026a>¶
　人守城。晉宣帝率二十萬眾拒亮，而與延軍錯道，徑至前，當¶
　亮六十里所，偵候白宣帝說，亮在城中兵少力弱。亮亦知宣¶
　帝垂至，已與相偪，欲前赴延軍，相去又遠，回迹反追，勢不相¶
　及，將士失色，莫知其計。亮意氣自若，敕軍中皆卧旗息皷，不¶
　得妄出菴幔，又令大開四城門，掃地𨚫洒。宣帝常謂亮持重，¶
　而猥見勢弱，疑其有伏兵，於是引軍北趨山。明日食時，亮謂¶
　參佐拊手大笑曰：「司馬懿必謂吾怯，將有彊伏，循山走矣。」候¶
　邏還白，如亮所言。宣帝後知，深以爲恨。難曰：案陽平在漢中。¶
　亮初屯陽平，宣帝尙爲荆州都督，鎭宛城，至曹眞死後，始與¶
　亮於關中相抗禦耳。魏嘗遣宣帝自宛由西城伐蜀，値霖雨，¶
<pb:CK-KZ_JY249_02p026b>¶
　不果。此之前後，無復有於陽平交兵事。就如冲言，宣帝旣舉¶
　二十萬眾，已知亮兵少力弱，若疑其有伏，正可設防持重，何¶
　至便走乎？案《魏延傳》云：「延每隨亮出，輒欲請精兵萬人，與亮¶
　異道會於潼關，亮制而不許；延常謂亮爲怯，歎已才用之不¶
　盡也。」亮尙不以延爲萬人别統，豈得如冲言，頓使將重兵在¶
　前，而以輕弱自守乎？且冲與扶風王言，顯彰宣帝之短，對子¶
　毁父，理所不容，而云：「扶風王慨然善冲之言」，故知此書舉引¶
　皆虛。¶

六年春，揚聲由斜谷道取郿，使趙雲、鄧芝爲疑軍，據箕谷，魏大¶
將曹眞舉眾拒之。亮身率諸軍攻祁山，戎陣整齊，賞罰肅而號¶
<pb:CK-KZ_JY249_02p027a>¶
令明，南安、天水、安定三郡叛魏應亮，關中響震。¶

　《魏畧》曰：『始，國家以蜀中惟有劉備。備旣死，數𡻕蜀寂然無聞，¶
　是以畧無備預；而卒聞亮出，朝野恐懼，隴右、祁山尤甚，故三¶
　郡同時應亮。』¶

魏明帝西鎭長安，命張郃拒亮，亮使馬謖督諸軍在前，與郃戰¶
於街亭。謖違亮節度，舉動失宜，大爲郃所破。亮拔西縣千餘家，¶
還於漢中，¶

　《郭冲四事》曰：『亮出祁山，隴西、南安二郡應時降，圍天水，拔冀¶
　城，獲姜維，驅畧士女數千人還蜀。人皆賀亮，亮顏色愀然有¶
　戚容，謝曰：「普天之下，莫非漢民，國家威力未舉，使百姓困於¶
<pb:CK-KZ_JY249_02p027b>¶
　豺狼之吻。一夫有死，皆亮之罪，以此相賀，能不爲愧。」於是蜀¶
　人咸知亮有吞魏之志，非惟拓境而已。』難曰：亮有吞魏之志¶
　久矣，不始於此眾人方知也，且於時師出無成，傷缺而反者¶
　眾，三郡歸降而不能有。姜維，天水之匹夫耳，獲之則於魏何¶
　損？拔西縣千家，不補街亭所喪，以何爲功，而蜀人相賀乎？¶

戮謖以謝眾。上疏曰：『臣以弱才，叨竊非據，親秉旄鉞以厲三軍，¶
不能訓章明法，臨事而懼，至有街亭違命之闕，箕谷不戒之失，¶
咎皆在臣授任無方。臣明不知人，恤事多闇，春秋責帥，臣職是¶
當。請自貶三等，以督厥咎。』於是以亮爲右將軍，行丞相事，所總¶
統如前。¶
<pb:CK-KZ_JY249_02p028a>¶

　《漢晉春秋》曰：『或勸亮更發兵者，亮曰：「大軍在祁山、箕谷，皆多¶
　於賊，而不能破賊爲賊所破者，則此病不在兵少也，在一人¶
　耳。今欲滅兵省將，明罰思過，校變通之道於將來；若不能然¶
　者，雖兵多何益？自今已後，諸有忠慮於國，但勤攻吾之闕，則¶
　事可定，賊可死，功可蹻足而待矣。」於是考微勞，甄壯烈，引咎¶
　責躬，布所失於天下，厲兵講武，以爲後圖，戎士簡練，民忘其¶
　敗矣。亮聞孫權破曹休，魏兵東下，關中虛弱。十一月，上言曰：¶
　「先帝慮漢、賊不兩立，王業不偏安，故託臣以討賊也。以先帝¶
　之明，量臣之才，故知臣伐賊才弱敵强也；然不伐賊，王業亦¶
　亡，惟坐待亡，孰與伐之？是故託臣而弗疑也。臣受命之日，寢¶
<pb:CK-KZ_JY249_02p028b>¶
　不安席，食不甘味，思惟北征，宜先入南，故五月渡瀘，深入不¶
　毛，并日而食。臣非不自惜也，顧王業不可得偏全於蜀都，故¶
　冒危難以奉先帝之遺意也，而議者謂爲非計。今賊適疲於¶
　西，又務於東，兵法乘勞，此進趨之時也。謹陳其事如左：高帝¶
　明並日月，謀臣淵深，然陟險被創，危然後安。今陛下未及高¶
　帝，謀臣不如良、平，而欲以長計取勝，坐定天下，此臣之未解¶
　一也。劉繇王朗各據州郡，論安言計，動引聖人，羣疑滿腹，眾¶
　難塞胸，今𡻕不戰，明年不征，使孫䇿坐大，遂并江東，此臣之¶
　未解二也。曹操智計殊絶於人，其用兵也，髣髴孫、吳，然困於¶
　南陽，險於烏巢，危於祁連，偪於黎陽，幾敗北山，殆死潼關，然¶
<pb:CK-KZ_JY249_02p029a>¶
　後僞定一時耳，况臣才弱，而欲以不危而定之，此臣之未解¶
　三也。曹操五攻昌霸不下，四越巢湖不成，任用李服而李服¶
　圖之，委任夏侯而夏侯敗亡，先帝每稱操爲能，猶有此失，况臣¶
　駑下，何能必勝？此臣之未解四也。自臣到漢中，中間期年耳，¶
　然喪趙雲、陽羣、馬玉、閻芝、丁立、白夀、劉郃、鄧銅等及曲長屯¶
　將七十餘人，突將無前。賓、叟、青羌散騎、武騎一千餘人，此皆¶
　數十年之内所糾合四方之精銳，非一州之所有，若復數年，¶
　則損三分之二也，當何以圖敵？此臣之未解五也。今民窮兵¶
　疲，而事不可息，事不可息，則住與行勞費正等，而不及早圖¶
　之，欲以一州之地與賊持久，此臣之未解六也。夫難平者，事¶
<pb:CK-KZ_JY249_02p029b>¶
　也。昔先帝敗軍於楚，當此時，曹操拊手謂，天下巳定。然後先¶
　帝東連吳、越，西取巴、蜀，舉兵北征，夏侯授首，此操之失計而¶
　漢事將成也。然後吳更違盟，關羽毁敗，秭歸蹉跌，曹丕稱帝。¶
　凡事如是，難可逆料。臣鞠躬盡瘁，死而後已，至於成敗利鈍，¶
　非臣之明所能逆覩也。」於是有散關之役。此表，亮集所無，出¶
　張儼默記。』¶

冬，亮復出散關，圍陳倉，曹眞拒之，亮糧盡而還。魏將王雙率騎¶
追亮，亮與戰，破之，斬雙。七年，亮遣陳式：攻武都，陰平。魏雍州剌¶
史郭淮率眾欲擊式，亮自出至建威，淮退還，遂平二郡。¶
¶	
<pb:CK-KZ_JY249_02p030a>¶
* 漢丞相諸葛忠武侯集卷之三¶

** 　傳　　　　　　　　　　　　　　　　　蜀誌¶
詔䇿亮曰：『街亭之役，君引愆，深自貶抑，重違君意，聽順所守。前¶
年燿師，馘斬王雙；今𡻕爰征，郭淮遁走；降集氐、羌，興復二郡，威¶
震凶㬥，功勳顯然。方今天下騷擾，元惡未梟，君受大任，而久自¶
挹損，非所以光揚洪烈矣。今復君丞相君，其勿辭。』¶

　《漢晉春秋》曰：『是𡻕，孫權稱尊號，其羣臣以並尊二帝來告。議¶
　者咸欲絶其盟好。亮曰：「權有僭逆之心久矣，國家所以畧其¶
　釁情者，求犄角之援也。今若加顯絶，便當移兵東戍與之角¶
　力，須并其土，乃議中原。彼賢才尙多，將相緝穆，未可一朝定¶
<pb:CK-KZ_JY249_02p030b>¶
　也。頓兵相持，坐而須老，使北賊得計，非算之上者。昔孝文卑¶
　辭匃奴，先帝優與吳盟，皆應權變通，弘思遠益，非匹夫之爲¶
　分者也。今議者咸以權利在鼎足，不能併力，且志望已滿，無¶
　上岸之情，推此，皆似是而非也。何者？其智力不侔，故限江自¶
　保；權之不能越江，猶魏賊之不能渡漢，非力有餘而利不取¶
　也。若夫大軍致討，彼上當分裂其地以爲後規，下當畧民廣¶
　境，示武於内，非端坐者也。若就其不動而睦於我，我之北伐，¶
　無東顧之憂，河南之眾不得盡西，此之爲利，亦巳深矣。權僭¶
　之罪，未宜明也。」乃遣衞尉陳震慶權正號。』¶

九年，亮復出祁山，以木牛運，¶
<pb:CK-KZ_JY249_02p031a>¶
　《漢晉春秋》曰：『亮圍祁山，招鮮卑軻比能，比能等至故北地石¶
　城以應亮。於是魏大司馬曹眞有疾，司馬宣王自荆州入朝，¶
　魏明帝曰：「西方事重，非君莫可付者。」乃使西屯長安，督張郃、¶
　費曜、戴陵、郭淮等。宣王使曜、陵留精兵四千守上邽，餘眾悉¶
　出，西救祁山。郃欲分兵駐雍、郿；宣王曰：「料前軍能獨當之者，¶
　將軍言是也；若不能當而分爲前後，此楚之三軍所以爲黥¶
　布禽也。」遂進，亮分兵留攻，自逆宣王於上邽。郭淮、費曜等徼¶
　亮，亮破之，因大芟刈其麥，與宣王遇於上邽之東，歛兵依險，¶
　軍不得交，亮引而還。宣王尋亮至於鹵城。張郃曰：「彼遠來逆¶
　我，我請戰不得，謂我利不在戰，欲以長計制之也。且祁山知¶
<pb:CK-KZ_JY249_02p031b>¶
　大軍以在近，人情自固，可止屯於此，分爲奇兵，示出其後，不¶
　宜進前而不敢偪，坐失民望也。今亮縣軍食少，亦行去矣。」宣¶
　王不從，故尋亮。旣至，又登山掘營，不肯戰。賈栩、魏平數請戰，¶
　因曰：「公畏蜀如虎，奈天下笑何？」宣王病之。諸將咸請戰，五月¶
　辛巳，乃使張郃攻無當監何千於南圍，自案中道向亮。亮使¶
　魏延、高翔、吳班赴拒，大破之，獲甲首三千級，玄鎧五千領，角¶
　弩三千一百張，宣王還保營。』¶

糧盡退軍，與魏將張郃交戰，射殺郃。¶
　《郭冲五事》曰：『魏明帝自征蜀，幸長安，遣宣王督張郃諸軍，雍、¶
　涼勁卒三十餘萬，潛軍密進，規向劍閣。亮時在祁山，旌旗利¶
<pb:CK-KZ_JY249_02p032a>¶
　器，守在險要，十二更下，在者八萬。時魏軍治陳，旛兵適交，參¶
　佐咸以賊眾强盛，非力所制，宜權停下兵一月，以併聲勢。亮¶
　曰：「吾統武行師，以大信爲本，得原失信，古人所惜；去者束裝¶
　以待期，妻子鶴望而計日，雖臨征難，義所不廢。」皆催遣令去。¶
　於是去者感悅，願留一戰，住者憤踴，思致死命。相謂曰：「諸葛¶
　公之恩，死猶不報也。」臨戰之日，莫不拔刀爭先，以一當十，殺¶
　張郃，𨚫宣王，一戰大尅，此信之由也。難曰：臣松之案：亮前出¶
　祁山，魏明帝身至長安耳，此年不復自來。且亮大軍在關、壟，¶
　魏人何由得越亮徑向劍閣？亮旣出戰場，本無久住之規，而¶
　方休兵還蜀，皆非經通之言。孫盛、習鑿齒搜求異同，罔有所¶
<pb:CK-KZ_JY249_02p032b>¶
　遺，而並不多載冲言，知其乖剌矣。』¶

十二年春，亮率大眾由斜谷出，以流馬運，據武功五丈原，與司¶
馬宣王對於渭南。亮每患糧不繼，使已志不伸，是以分兵屯田，¶
爲久住之基。耕者雜於渭濱居民之間，而百姓安堵，軍無私焉。¶

　《漢晉春秋》曰：『亮自至，數挑戰。宣王亦表固請戰。使衞尉辛毗¶
　持節以制之。姜維謂亮曰：「辛佐治仗節而到，賊不復出矣。」亮¶
　曰：「彼本無戰情，所以固請戰者，以示武於其眾耳。將在軍，君¶
　命有所不受，苟能制吾，豈千里而請戰耶？」』¶
　《魏氏春秋》曰：『亮使至，問其寢食及其事之煩簡，不問戎事。使¶
　對曰：「諸葛公夙興夜寐，罰二十以上，皆親擥焉；所噉食不至¶
<pb:CK-KZ_JY249_02p033a>¶
　數升。」宣王曰：「亮將死矣。」』¶

相持百餘日。其年八月，亮疾病，卒於軍，時年五十四。¶
　《魏書》曰：『亮糧盡勢窮，憂恚嘔血，一夕燒營遁走，入谷，道發病¶
　卒。』¶
　《漢晉春秋》曰：『亮卒於郭氏塢。』¶
　《晉陽秋》曰：『有星赤而芒角，自東北西南流，投於亮營，三投再¶
　還，往大還小，俄而亮卒。』¶
　臣松之以爲亮在渭濱，魏人躡跡，勝負之形，未可測量，而云¶
　嘔血，葢因亮自亡而自誇大也。夫以孔明之畧，豈爲仲達嘔¶
　血乎？及至劉琨喪師，與晉元帝箋亦云：『亮軍敗嘔血』，此則引¶
<pb:CK-KZ_JY249_02p033b>¶
　虛記以爲言也。其云入谷而卒，緣蜀人入谷發喪故也。¶

及軍退，宣王案行其營壘處，所曰：『天下奇才也。』¶
　《漢晉春秋》曰：『楊儀等整軍而出，百姓奔吿宣王，宣王追焉。姜¶
　維令儀反旗鳴鼓，若將向宣王者，宣王乃退，不敢偪。於是儀¶
　結陣而去，入谷然後發喪。宣王之退也，百姓爲之諺曰：「死諸¶
　葛走生仲達。」或以吿宣王，宣王曰：「吾能料生，不便料死也。」』¶

亮遺命葬漢中定軍山，因山爲墳，冡足容棺，斂以時服，不須器¶
物。詔䇿曰：『惟君體資文武，明叡篤誠，受遺託孤，匡輔朕躬，繼絶¶
興微，志存靖亂，爰整六師，無𡻕不征，神武赫然，威震八荒，將建¶
殊功於季漢，參伊周之巨勳。如何不弔，事臨垂克，遘疾隕喪。朕¶
<pb:CK-KZ_JY249_02p034a>¶
用傷悼，肝心若裂。夫崇德序功，紀行命諡，所以光昭將來，刋載¶
不朽。今使使持節左中郎將杜瓊，贈君丞相武鄉侯印綬，諡君¶
爲忠武侯。魂而有靈，嘉茲寵榮。嗚呼哀哉，鳴呼哀哉。』初，亮自表¶
後主曰：『成都有桑八百株，薄田十五頃，子孫衣食，自有餘饒。至¶
於臣在外任，無别調度，隨身衣食，悉仰於官，不别治生，以長尺¶
寸。若臣死之日，不使内有餘帛，外有贏財，以負陛下。』及卒，如其¶
所言。亮性長於巧思，損益連弩，木牛流馬，皆出其意；推演兵法，¶
作八陣圖，咸得其要云。¶

　《魏氏春秋》曰：『亮作八務、七戒、六恐、五懼，皆有條章，以訓厲臣¶
　子。又損益連弩，謂之元戎，以鐵爲矢，矢長八寸，一弩十矢俱¶
<pb:CK-KZ_JY249_02p034b>¶
　發。』¶
　亮集載木牛流馬法：『木牛，方腹曲頭，一脚四足，頭入領中，舌¶
　著於腹。載多而行少，特行者數十里，羣行者二十里。曲爲牛¶
　頭，雙爲牛脚，橫爲牛領，轉爲牛足，覆爲牛背，方爲牛腹，垂者¶
　爲牛舌，曲者爲牛肋，刻者爲牛齒，立者爲牛角，細者爲牛鞅，¶
　攝者爲牛鞦軸。牛仰雙轅，人行六尺，牛行四歩。載一𡻕糧，日¶
　行二十里，而人不勞。流馬肋長三尺五寸，廣三寸，厚二寸二¶
　分，左右同。前軸孔分墨去頭四寸，徑中二寸。前脚孔分墨二¶
　寸，去前軸孔四寸五分，廣一寸。前杠孔去前脚孔分墨二寸¶
　七分，孔長二寸，廣一寸。後軸孔去前杠分墨一尺五分，大小¶
<pb:CK-KZ_JY249_02p035a>¶
　與前同。後脚孔分墨去後軸孔三寸五分，大小與前同。後杠¶
　孔去後脚孔分墨二寸七分，後載尅去後杠孔分墨四寸五¶
　分。前杠長一尺八寸，廣二寸，厚一寸五分。後杠與等板方囊¶
　二枚，厚八分，長二尺七寸，高一尺六寸五分，廣一尺六寸，每¶
　枚受米二斛三斗。從上杠孔去肋下七寸，前後同。上杠孔去¶
　下杠孔分墨一尺三寸，孔長一寸五分，廣七分，八孔同。前後¶
　四脚，廣二寸，厚一寸五分。形制如象，靬長四寸，徑面四寸三¶
　分。孔徑中三脚杠，長二尺一寸，廣一寸五分，厚一寸四分，同¶
　杠耳。』¶

亮言教書奏多可觀，别爲一集。景曜六年春，詔爲亮立廟於沔¶
<pb:CK-KZ_JY249_02p035b>¶
陽。¶

　《襄陽記》曰：『亮初亡，所在各求爲立廟，朝議以禮秩不聽，百姓¶
　遂因時節私祭之於道陌上。言事者或以爲可聽立廟於成¶
　都者，後主不從。步兵校尉習隆、中書郞向充等共上表曰：「臣¶
　聞周人懷召伯之德，甘棠爲之不伐；越王思范蠡之功，鑄金¶
　以存其像。自漢興以來，小善小德而圖形立廟者多矣。况亮¶
　德範遐邇，勳葢季世，興王室之不壞，實斯人是賴，而蒸嘗止¶
　於私門，廟像闕而莫立，使百姓巷祭，戎蠻野祀，非所以存德¶
　念功，述追在昔者也。今若盡順民心，則瀆而無典，建之京師，¶
　又偪宗廟，此聖懷所以惟疑也。臣愚以爲宜因近其墓，立之¶
<pb:CK-KZ_JY249_02p036a>¶
　於沔陽，使所親屬以時賜祭，凡其臣故吏欲奉祠者，皆限至¶
　廟。斷其私祀，以崇正禮。」於是始從之。』¶

秋，魏鎭西將軍鍾會征蜀，至漢川，祭亮之廟，令軍士不得於亮¶
墓所左右芻牧樵採。亮弟均，官至長水校尉，亮子瞻嗣爵。¶

　《襄陽記》曰：『黃承彥者，高爽開列，爲沔南名士，謂諸葛孔明曰：¶
　「聞君擇婦，身有醜女，黃頭黑色，而才堪相配。」孔明許，卽載送¶
　之。時人以爲笑樂，鄉里諺曰：「莫作孔明擇婦，正得阿承醜女。」』¶

*** 諸葛氏集目錄¶
　　開府作牧第一　　　　　權制第二¶
　　南征第三　　　　　　　北出第四¶
<pb:CK-KZ_JY249_02p036b>¶
　　計算第五　　　　　　　訓厲第六¶
　　綜覈上第七　　　　　　綜覈下第八¶
　　雜言上第九　　　　　　雜言下第十¶
　　貴和第十一　　　　　　兵要第十二¶
　　傅運第十三　　　　　　與孫權書第十四¶
　　與諸葛瑾書第十五　　　與孟達書第十六¶
　　廢李平第十七　　　　　法檢上第十八¶
　　法檢下第十九　　　　　科令上第二十¶
　　科令下第二十一　　　　軍令上第二十二¶
　　軍令中第二十三　　　　軍令下第二十四¶
<pb:CK-KZ_JY249_02p037a>¶

　右二十四篇，凡十萬四千一百一十二字。¶

臣夀等言：臣前在著作郞，侍中領中書監濟北侯臣荀勖、中書¶
令關内侯臣和嶠奏，使臣定故蜀丞相諸葛亮故事。亮毗佐危¶
國，負阻不賓，然猶存錄其言，恥善有遺，誠是大晉光明至德，澤¶
被無疆，自古以來，未之有倫也。輒刪除複重，隨類相從，凡爲二¶
十四篇，篇名如右。亮少有逸羣之才，英霸之器，身長八尺，容貌¶
甚偉，時人異焉。遭漢末擾亂，隨叔父玄避難荆州，躬耕於野，不¶
求聞達。時左將軍劉備以亮有殊量，乃三顧亮於草廬之中；亮¶
深謂備雄姿傑出，遂解帶寫誠，厚相結納。及魏武帝南征荆州，¶
劉琮舉州委質，而備失勢眾寡，無立錐之地。亮時年二十七，乃¶
<pb:CK-KZ_JY249_02p037b>¶
建奇䇿，身使孫權，求援吳會。權旣宿服仰備，又覩亮奇雅，甚敬¶
重之，卽遣兵三萬人以助備。備得用與武帝交戰，大破其軍，乘¶
勢克捷，江南悉平。後備又西取益州。益州旣定，以亮爲軍師將¶
軍。備旣稱尊號，拜亮爲丞相，錄尙書事。及備殂没，嗣子幼弱，事¶
無巨細，亮皆專之。於是外連東吳，内平南越，立法施度，整理戎¶
旅，工械技巧，物究其極，科教嚴明，賞罰必信，無惡不懲，無善不¶
顯，至於吏不容奸，人懷自厲，道不拾遺，彊不侵弱，風化肅然也。¶
當此之時，亮之素志，進欲龍驤虎視，包括四海，退欲跨陵邊疆，¶
震蕩宇内。又自以爲無身之日，則未有能蹈涉中原、抗衡上國¶
者，是以用兵不戢，屢耀其武。然亮才，於治戎爲長，奇謀爲短，理¶
<pb:CK-KZ_JY249_02p038a>¶
民之幹，優於將畧。而所與對敵，或値人傑，加眾寡不侔，攻守異¶
體，故雖連年動眾，未能有克。昔蕭何薦韓信，管仲舉王子城父，¶
皆忖已之長，未能兼有故也。亮之器能政理，抑亦管、蕭之亞匹¶
也，而時之名將無城父、韓信，故使功業陵遲，大義不及耶？蓋天¶
命有歸，不可以智力爭也。青龍二年春，亮帥眾出武功，分兵屯¶
田，爲久駐之基。其秋病卒，黎庶追思，以爲口實。至今梁益之民，¶
咨述亮者，言猶在耳，雖甘棠之詠召公，鄭人之歌子產，無以遠¶
譬也。孟軻有云：『以逸道使民，雖勞不怨；以生道殺人，雖死不忿。』¶
信矣。論者或怪亮文彩不豔，而過於丁甯周至。臣愚以爲咎繇¶
大賢也，周公聖人也，考之《尙書》，咎繇之謨畧而雅，周公之誥煩¶
<pb:CK-KZ_JY249_02p038b>¶
而悉。何則？咎繇與舜、禹共談，周公與羣下矢誓故也。亮所與言，¶
盡眾人凡士，故其文指不得及遠也。然其聲教遺言，皆經事綜¶
物，公誠之心，形於文墨，足以知其人之意理，而有補於當世。伏¶
惟陛下邁蹤古聖，蕩然無忌，故雖敵國誹謗之言，咸肆其辭而¶
無所革諱，所以明大通之道也。謹錄寫上詣著作。臣夀誠惶誠¶
恐，頓首頓首，死罪死罪。泰始十年二月一日癸巳，平陽侯相臣¶
陳夀上。¶

喬字伯松，亮兄瑾之第二子也。本字仲愼。與兄元遜俱有名於¶
時，論者以爲喬才不及兄，而性業過之。初，亮未有子，求喬爲嗣，¶
瑾啟孫權遣喬來西，亮以喬爲巳適子，故易其字焉。拜爲駙馬¶
<pb:CK-KZ_JY249_02p039a>¶
都尉，隨亮至漢中。¶

　亮與兄瑾書曰：『喬本當還成都，今諸將子弟皆得傳運，思惟¶
　宜同榮辱。今使喬督五六百兵，與子弟傳於谷中。』書在亮集。¶

年二十五，建興元年卒。子攀，官至行護軍翊武將軍，亦早卒。諸¶
葛恪見誅於吳，子孫皆盡，而亮自有胄裔，故攀還復爲瑾後。¶
瞻字思遠，建興十二年，亮出武功，與兄瑾書曰：『瞻今已八𡻕，聰¶
慧可愛，嫌其早成，恐不爲重器耳。』年十七，尙公主，拜騎都尉。其¶
明年爲翰林中郞將，屢遷射聲校尉、侍中、尙書僕射，加軍師將¶
軍。瞻工書畫，彊識念，蜀人追思亮，咸愛其才敏。每朝廷有一善¶
政佳事，雖非瞻所建倡，百姓皆相傳吿曰：『葛侯之所爲也。』是以¶
<pb:CK-KZ_JY249_02p039b>¶
美聲溢譽，有過其實。景耀四年，爲行都護衞將軍，與輔國大將¶
軍南鄉侯董厥並平尙書事。六年冬，魏征西將軍鄧艾伐蜀，自¶
陰平由景谷道旁入。瞻督諸軍至涪停住，前鋒破，退還，住綿竹。¶
艾遣書誘瞻曰：『若降者必表爲琅琊王。』瞻怒，斬艾使。遂戰，大敗，¶
臨陣死，時年三十七。眾皆離散，艾長驅至成都，瞻長子尙，與瞻¶
俱沒。¶

　于寶曰：『瞻雖智不足以扶危，勇不足以拒敵，而能外不負國，¶
　内不改父之志，忠孝存焉。』¶
　《華陽國志》曰：『尙歎曰：「父子荷國重恩，不早斬黃皓，以致傾敗，¶
　用生何爲？」乃馳赴魏軍而死。』¶
<pb:CK-KZ_JY249_02p040a>¶

次子京及攀子顯等，咸熙元年内移河東。¶
　案《諸葛氏譜》云：京字行宗。¶
　晉《泰始起居注》載詔曰：『諸葛亮在蜀，盡其心力，其子瞻臨難¶
　而死義，天下之善一也。』其孫京，隨才署吏，後爲郿令。¶
　尙書僕射山濤《啟事》曰：『郿令諸葛京，祖父亮，遇漢亂分隔，父¶
　子在蜀，雖不達天命，要爲盡心所事。京治郿自復有稱，臣以¶
　爲宜以補東宮舍人，以明事人之理，副梁、益之論。』京位至廣¶
　州剌史。¶

董厥者，丞相亮時爲府令史，亮稱之曰：『董令史，良士也。吾每與¶
之言，思愼宜適。』徙爲主簿。亮卒後，稍遷至尙書僕射，代陳祗爲¶
<pb:CK-KZ_JY249_02p040b>¶
尙書令，遷爲大將軍，平臺事，而義陽樊建代焉。¶
　案晉《百官表》：『董厥字龔襲，亦義陽人。建字長元。』¶

延熙二十四年，以校尉使吳，值孫權病篤，不自見建。權問諸葛¶
恪曰：『樊建何如宗預也？』恪對曰：『才識不及預，而雅性過之。』後爲¶
侍中，守尙書令。自瞻、厥、建統事，姜維常征伐在外，宦人黃皓竊¶
弄機柄，咸共將護，無能匡矯。¶

　孫盛《異同記》曰：『瞻、厥等以維好戰無功，國内疲弊，宜表後主，¶
　召還爲益州剌史，奪其兵權；蜀長老猶有瞻表以閻宇代維¶
　故事。晉永和三年，蜀史常璩說蜀長老云：「陳夀嘗爲瞻吏，爲¶
　瞻所辱，故因此事歸惡黃皓，而云瞻不能匡矯也。」』¶
<pb:CK-KZ_JY249_02p041a>¶

然建特不與皓和好往來。蜀破之明年春，厥、建俱詣京都，同爲¶
相國參軍，其秋並兼散騎常侍，使蜀慰勞。¶

　《漢晉春秋》曰：『樊建爲給事中，晉武帝問諸葛亮之治國，建對¶
　曰：「聞惡必改，而不矜過，賞罰之信，足感神明。」帝曰：「善哉。使我¶
　得此人以自輔，豈有今日之勞乎？」建稽首曰：「臣竊聞天下之¶
　論，皆謂鄧艾見枉，陛下知而不理，此豈馮唐之所謂雖得頗¶
　牧而不能用者乎？」帝笑曰：「吾方欲明之，卿言起我意。」於是發¶
　詔治艾焉。』¶

評曰：諸葛亮之爲相國也，撫百姓，示儀軌，約官職，從權制，開誠¶
心，布公道；盡忠益時者雖讐必賞，犯法怠慢者雖親必罰，服罪¶
<pb:CK-KZ_JY249_02p041b>¶
輸情者雖重必釋，游辭巧飾者雖輕必戮；善無微而不賞，惡無¶
纎而不貶；庶事精練，物理其本，循名責實，虛僞不齒；終於邦域¶
之内，咸畏而愛之，刑政雖峻而無怨者，以其用心平而勸戒明¶
也。可謂識治之良才，管蕭之亞匹矣。然連年動眾，未能成功，葢¶
應變將畧，非其所長歟。¶

　袁子曰：『或問諸葛亮何如人也？』袁子曰：『張飛、關羽與劉備俱¶
　起，爪牙腹心之臣，而武人也。晚得諸葛亮，因以爲佐相，而羣¶
　臣悅服，劉備足信、亮足重故也。及其受六尺之孤，攝一國之¶
　政，事凡庸之君，專權而不失禮，行君事而國人不疑，如此卽¶
　以爲君臣百姓之心欣戴之矣。行法嚴而國人悅服，用民盡¶
<pb:CK-KZ_JY249_02p042a>¶
　其力而下不怨。及其兵出入如賓，行不寇，芻蕘者不獵，如在¶
　國中。其用兵也，止如山，進退如風，兵出之日，天下震動，而人¶
　心不憂。亮死至今數十年，國人歌思，如周人之思召公也，孔¶
　子曰：「雍也可使南面。」』諸葛亮有焉。又問：『諸葛亮始出隴右，南¶
　安、天水、安定三郡人反應之，若亮速進，則三郡非中國之有¶
　也，而亮徐行不進，旣而官兵上隴，三郡復，亮無尺寸之功，失¶
　此機，何也？』袁子曰：『蜀兵輕銳，良將少，亮始出，未知國中彊弱，¶
　是以疑而嘗之，且大會者不求近功，所以不進也。』曰：『何以知¶
　其疑也？』袁子曰：『初出遲重，屯營重複，後轉降未進兵欲戰，亮¶
　勇而能鬬，三郡反而不速應，此其疑徵也。』曰：『何以知其勇而¶
<pb:CK-KZ_JY249_02p042b>¶
　能鬬也？』袁子曰：『亮之在街亭也，前軍大破，亮屯去數里，不救；¶
　官兵相接，又徐行，此其勇也。亮之行軍，安靜而堅重；安靜則¶
　易動，堅重則可以進退。亮法令明，賞罰信，士卒用命，赴險而¶
　不顧，此所以能鬬也。』曰：『亮帥數萬之眾，其所興造，若數十萬¶
　之功，是其奇者也。所至營壘、井竈、圊溷、藩籬、障塞皆應繩墨，¶
　一月之行，去之如始至，勞費而徒爲飾好，何也？』袁子曰：『蜀人¶
　輕脫，亮故堅用之。』曰：『何以明其然也？』袁子曰：『亮治實而不治¶
　名，志大而所欲遠，非求近速者也。』曰：『亮好治官府、次舍、橋梁、¶
　道路，此非急務，何也？』袁子曰：『小國賢才少，故欲其尊嚴也。亮¶
　之治蜀，田疇辟，倉廪實，器械利，蓄積饒，朝會不譁，路無醉人。¶
<pb:CK-KZ_JY249_02p043a>¶
　夫本立故末治，有餘力而後及小事，此所以勸其功也。』曰：『子¶
　之論諸葛亮，則有證也。以亮之才而少其功，何也？』袁子曰：『亮，¶
　持本者也，其於應變，則非所長也，故不敢用其短。』曰：『然則吾¶
　子美之，何也？』袁子曰：『此固賢者之遠矣，安可以備體責也。夫¶
　能知所短而不用，此賢者之大也；知所短則知所長矣。夫前¶
　識與言而不中，亮之所不用也，此吾之所謂可也。』¶
　吳大鴻臚張儼作默記，其述佐篇論亮與司馬宣王書曰：『漢¶
　朝傾覆，天下崩壞，豪傑之士，競希神器。魏氏跨中土，劉氏據¶
　益州，並稱兵海内，爲世霸王。諸葛、司馬二相，遭値際會，託身¶
　盟主，或收功於蜀漢，或冊名於伊、洛。備、丕旣歿，後嗣繼統，各¶
<pb:CK-KZ_JY249_02p043b>¶
　受保阿之任，輔翼幼主，不負然諾之成，亦一國之宗臣，霸王¶
　之賢佐也。厯前以觀近事，二相優劣，可得而詳也。孔明起巴、¶
　蜀之地，蹈一州之土，方之大國，其戰士人民，蓋有九分之一¶
　也，而以貢贄大吳，抗對北敵，至使耕戰有伍，刑法整齊，提步¶
　卒數萬，長驅祁山，慨然有飲馬河、洛之志。仲達據天下十倍¶
　之地，仗兼并之眾，據牢城，擁精銳，無擒敵之意，務自保全而¶
　已，使彼孔明自來自去。若此人不亡，終其志意，連年運思，刻¶
　日興謀，則涼雍不解甲，中國不釋鞍，勝負之勢，以決矣。昔子¶
　產治鄭，諸侯不敢加兵，蜀相其近之矣。方之司馬，不亦優乎？¶
　或曰：『兵者凶器，戰者危事也，有國者不務保安境内，綏靜百¶
<pb:CK-KZ_JY249_02p044a>¶
　姓，而好開闢土地征伐天下未爲得計也諸葛丞相誠有匡¶
　佐之才，然處孤絶之地，戰士不滿五萬，自可閉關守險，君臣¶
　無事。空勞師旅，無𡻕不征，未能進咫尺之地，開帝王之基，而¶
　使國内受其荒殘，西土苦其役調。魏司馬懿才用兵眾，未易¶
　可輕，量敵而進，兵家所愼；若丞相必有以䇿之，則未見坦然¶
　之勳，若無䇿以裁之，則非明哲之謂，海内歸向之意也，余竊¶
　疑焉，請問其說。』答曰：『蓋聞湯以七十里、文王以百里之地而¶
　有天下，皆用征伐而定之。揖讓而登王位者，惟舜、禹而已。今¶
　魏蜀爲敵戰之國，勢未俱王，自操備時，彊弱懸殊，而備猶出¶
　兵陽平，擒夏侯淵。羽圍襄陽，將降曹仁，生獲于禁，當時北邊¶
<pb:CK-KZ_JY249_02p044b>¶
　大小憂懼，孟德身出南陽，樂進、徐晃等爲救，圍不卽解，故蔣¶
　子通言彼時有徙許渡河之計，會國家襲取南郡，羽乃解軍。¶
　玄德與操，智力多少，士眾眾寡，用兵行軍之道，不可同年而¶
　語，猶能暫以取勝，是時又無大吳犄角之勢也。今仲達之才，¶
　減於孔明，當時之勢，異於曩日，玄德尙與抗衡，孔明何以不¶
　可出軍而圖敵耶？昔樂毅以弱燕之眾，兼從五國之兵，長驅¶
　彊齊，下七十餘城。今蜀漢之卒，不少燕軍，君臣之接，信於樂¶
　毅，加以國家爲脣齒之援，東西相應，首尾如蛇，形勢重大，不¶
　比於五國之兵也，何憚於彼而不可哉？夫兵以奇勝，制敵以¶
　智，土地廣狹，人馬多少，未可偏恃也。余觀彼治國之體，當時¶
<pb:CK-KZ_JY249_02p045a>¶
　旣肅，整遺教在後，及其辭意懇切，陳進取之圖，忠謀謇謇，義¶
　形於主，雖古之管、晏，何以加之乎？¶
　蜀記曰：『晉永興中，鎭南將軍劉弘至隆中，觀亮故宅，立碣表¶
　其閭，命太傅掾犍爲李興爲文曰：「天子命我，於沔之陽，聽皷¶
　鞞而永思，庶先哲之遺光，登隆山以望遠，軾諸葛之故鄉。蓋¶
　神物應機，大器無方，通人靡滯，大德不常。故谷風發而騶虞¶
　嘯，雲雷升而潛鱗驤；摯解褐於三聘，尼得招而褰裳，管豹變¶
　於受命，貢感激以回莊，異徐生之摘寶，釋卧龍於深藏，偉劉¶
　氏之傾葢，嘉吾子之周行。夫有知已之主，則有竭命之良，固¶
　所以三分我漢鼎，跨帶我邊荒，抗衡我北面，馳騁我魏疆者¶
<pb:CK-KZ_JY249_02p045b>¶
　也。英哉吾子，獨含天靈。豈神之奇，豈人之精？何思之深，何德¶
　之清。異世通夢，恨不同生。推子八陣，不在孫、吳，木牛之奇，則¶
　亦般模，神弩之功，一何微妙。千井齊甃，又何秘要？昔在顚夭，¶
　有名無迹，孰若吾儕，良籌妙畫？藏文旣沒，以言見稱，又未若¶
　子，言行並徵。夷吾反玷，樂毅不終，奚比於爾，明哲守冲。臨終¶
　受寄，讓過許繇，負扆莅事，民言不流。刑中於鄭，教美於魯，蜀¶
　民知恥，河、渭安堵。匪皋則伊，甯彼管、晏，豈徒聖宣，慷慨屢歎。¶
　昔爾之隱，卜惟此宅，仁智所處，能無規廓。日居月諸，時殞其¶
　夕，誰能不殁，貴有遺格。惟子之勳，移風來世，詠歌餘典，懦夫¶
　將厲。遐哉邈矣，厥規卓矣，凡若吾子，難可究已。疇昔之乖，萬¶
<pb:CK-KZ_JY249_02p046a>¶
　里殊塗；今我來思，覿爾故墟。漢高歸魂於豐沛，太公五世而¶
　反周，思魍魎以髣髴，冀影響之有餘。魂而有靈，豈其識諸。」』¶
¶	
<pb:CK-KZ_JY249_03p001a>¶
@fw1重刋道藏輯要¶
* 漢丞相諸葛忠武侯集卷之四¶
　　　　　　　　　　　　　三十六世孫羲基畫甫¶
** 　　附傳¶
《先主傳》：建安十二年，先主屯樊，不知曹公卒至，至宛乃聞之，遂¶
將其眾去。比到當陽，眾十餘萬，輜重數千兩，日行十餘里，别遣¶
關羽乗船數百艘，使會江陵。或謂先主曰：『宜速行保江陵，今雖¶
擁大眾，被甲者少，若曹公兵至，何以拒之？』先主曰：『夫濟大事必¶
以人爲本，今人歸吾，吾何忍棄去？』¶

　習鑿齒曰：『先主雖顚沛險難而信義愈明，勢偪事危而言不¶
<pb:CK-KZ_JY249_03p001b>¶
　失道。追景升之顧，則情感三軍；戀赴義之士，則甘與同敗。觀¶
　其所以結物情者，豈徒投醪撫寒含蓼問疾而已哉。其終濟¶
　大業，不亦宜乎。』¶

曹公以江陵有軍實，恐先主據之，乃釋輜重，輕軍到襄陽。聞先¶
主已過，曹公將精騎五千急追之，一日一夜行三百餘里，及於¶
當陽之長坂。先主棄妻子，與諸葛亮、張飛、趙雲等數十騎走，曹¶
公大獲其人眾輜重。先主斜趣漢津，適與羽船會，得濟沔，遇表¶
長子江夏太守琦眾萬餘人，與俱到夏口。先主遣諸葛亮自結¶
於孫權。¶

　《江表傳》曰：『孫權遣魯肅弔劉表二子，并令與備相結。肅未至¶
<pb:CK-KZ_JY249_03p002a>¶
　而曹公已濟漢津。肅故進前，與備相遇於當陽。因宣權旨，論¶
　天下事勢，致殷勤之意。且問備曰：「豫州今欲何至？」備曰：「與蒼¶
　梧太守吳臣有舊，欲往投之。」肅曰：「孫討虜聰明仁惠，敬賢禮¶
　士，江表英豪，咸歸附之，已據有六郡，兵精糧多，足以立事。今¶
　爲君計，莫若遣腹心使自結於東，崇連和之好，共濟世業，而¶
　云欲投吳臣，臣是凡人，偏在遠郡，行將爲人所併，豈足托乎？」¶
　備大喜，進住鄂縣，卽遣諸葛亮隨肅詣孫權，結同盟誓。¶

權遣周瑜、程普等水軍數萬，與先主并力，¶
　《江表傅》曰：備從魯肅計，進住鄂縣之樊口。諸葛亮詣吳未還，¶
　備聞曹公軍下，恐懼，日遣邏吏於水次候望權軍。吏望見瑜¶
<pb:CK-KZ_JY249_03p002b>¶
　船，馳往白備，備曰：『何以知之非靑徐軍邪？』吏對曰：『以船知之。』¶
　備遣人慰勞之，瑜曰：『有軍任，不可得委署，倘能屈威，誠副其¶
　所望。』備謂關羽、張飛曰：『彼欲致我，我今自結託於東而不往，¶
　非同盟之意也。』乃乘單舸往見瑜，問曰：『今拒曹公，深爲得計。¶
　戰卒有幾？』瑜曰：『三萬人。』備曰：『恨少。』瑜曰：『此自足用，豫州但觀¶
　瑜破之。』備欲呼魯肅等共會語，瑜曰：『受命不得妄委署，若欲¶
　見子敬，可别過之。又孔明已俱來，不過三兩日到也。』備雖深¶
　愧異瑜，而心未許之能必破北軍也，故差池在後，將二千人¶
　與羽、飛俱，未肯係瑜，蓋爲進退之計也。¶
　孫盛曰：劉備雄才，處必亡之地，吿急於吳，而獲奔助，無緣復¶
<pb:CK-KZ_JY249_03p003a>¶
　顧望江渚而懷後計。江表傳之言，當是吳人欲專美之辭。¶

與曹公戰於赤壁，大破之，焚其舟船。先主與吳軍水陸竝進，追¶
到南郡，時又疾疫，北軍多死，曹公引歸。¶
　《江表傅》曰：周瑜爲南郡太守，分南岸地以給備。備别立營於¶
　油江口，改名爲公安。劉表吏士見從北軍，多叛來投備。備以¶
　瑜所給地少，不足以安民，後從權借荆州數郡。¶

劉琦病死，羣下推先主爲荆州牧，治公安。權稍畏之，進妹固好。¶
先主至吳見權，綢繆甚洽。¶
　《山陽公載記》曰：備還，謂左右曰：『孫車騎長上短下，其難爲下，¶
　吾不可以再見之。』乃晝夜兼行。¶
<pb:CK-KZ_JY249_03p003b>¶
　臣松之案：《魏書》載劉備與孫權語，與《蜀志》述諸葛亮與權語¶
　正同。劉備未破魏軍之前，尚未與孫權相見，不得有此說。故¶
　知《蜀志》爲是。¶
　《獻帝春秋》曰：孫權欲與備共取蜀，遣孫瑜率水軍住夏口。備¶
　不聽軍過，謂瑜曰：『汝欲取蜀，吾當被髮入山，不失信於天下¶
　也。』使關羽屯江陵，張飛屯秭歸，諸葛亮據南郡，備自住潺陵。¶
　權因召瑜還。¶

十六年益州牧劉璋遥聞曹公將遣鍾繇等向漢中討張魯，内¶
懷恐懼。别駕從事蜀郡張松說璋曰：『曹公兵强無敵於天下，若¶
因張魯之資以取蜀土，誰能禦之者乎？』璋曰：『吾固憂之而未有¶
<pb:CK-KZ_JY249_03p004a>¶
計。』松曰：『劉豫州，使君之宗室而曹公之深讐也，善用兵，若使之¶
討魯，魯必破。魯破，則益州强，曹公雖來，無能爲也。』璋然之，遣法¶
正將四千人迎先主，前後賂遺以巨億計。正因陳益州可取之¶
䇿。¶

　《吳書》曰：備先見張松，後得法正，皆厚以恩遇接納，盡其殷勤¶
　之歡。因問蜀中闊狹，兵器府庫人馬眾寡，及諸要害道里遠¶
　近，松等具言之，又畫地圖山川處，所由是盡知益州虛實也。¶

先主留諸葛亮、闗羽等據荆州，將步卒數萬人入益州。至涪，璋¶
統出迎，相見甚歡。張松令法正白先主，及謀臣龎統進說，便可¶
於會所襲璋。先主曰：『此大事也，不可倉卒。』璋推先主行大司馬，¶
<pb:CK-KZ_JY249_03p004b>¶
領司隸校尉；先主亦推璋持鎮西大將軍，領益州牧。璋增先主¶
兵，使擊張魯，又令督白水軍。先主并軍三萬餘人，車甲器械資¶
貨甚盛。是𡻕璋還成都。先主北到葭萌，未卽討魯，厚樹恩德，以¶
取衆心。明年，曹公征孫權，權約先主相救。先主遣使告璋曰：『曹¶
公征吳，吳憂危急。孫氏與孤本爲唇齒，又樂進在青泥與關羽¶
相拒，今不往救羽，進必大克，轉侵州界，其憂有甚於魯。魯自守¶
之賊，不足慮也。』乃從璋求萬兵及資寶，欲以東行。璋但許兵四¶
千，其餘皆給半。¶

　《魏書》曰：備因激怒其衆曰：『吾爲益州征强敵，師徒勤瘁，不遑¶
　甯居；今積帑藏之財而恡於賞功，望士大夫爲出死力戰，其¶
<pb:CK-KZ_JY249_03p005a>¶
　可得乎？』¶

張松書與先主及法正曰：『今大事垂可立，如何釋此去乎？』松兄¶
廣漢太守肅，懼禍及已，自璋發其謀。於是璋收斬松，嫌隙始搆¶
矣。¶

　《益部耆舊雜記》曰：張肅有威儀，容貎甚偉。松爲人短小，放蕩¶
　不治節操，然識達精果，有才幹。劉璋遣詣曹公，曹公不甚禮；¶
　松主簿楊修深器之，白公辟松，公不納。修以公所撰兵書示¶
　松，松宴飲之間一看便闇誦。修以此益竒之。¶

璋勅關戍諸將文書勿復關通先主。先主大怒，召璋白水軍督¶
楊懷，責以無禮，斬之。乃使黃忠、卓膺勒兵向璋。先主徑至關中，¶
<pb:CK-KZ_JY249_03p005b>¶
質諸將并士卒妻子，引兵與忠、膺等進到涪，據其城。璋遣劉璝、¶
冷苞、張任、鄧賢等拒先主於涪。皆破敗，退保綿竹。璋復遣李嚴¶
督綿竹諸軍，嚴率眾降先主。先主軍益强，分遣諸將平下屬縣，¶
諸葛亮、張飛、趙雲等將兵泝流定白帝、江州、江陽，惟關羽留鎭¶
荆州。先主進軍圍；時璋子循守城，被攻且一年。十九年夏，¶
城破。¶

　《益部耆舊雜記》曰：劉璋遣張任、劉璝等率精兵拒捍先主於¶
　涪，爲先主所破，退與璋子循守城。任勒兵出於雁橋，戰復¶
　敗。禽任先主聞任之忠勇，令軍降之，任厲聲曰：『老臣終不復¶
　事二主矣。』乃殺之，先主歎息焉。¶
<pb:CK-KZ_JY249_03p006a>¶

進圍成都數十日，璋出降。¶
　傅子曰：初，劉備襲蜀，丞相掾趙戩曰：『劉備其不濟乎？拙於用¶
　兵，每戰必敗，奔亡不暇，何以圖人？蜀雖小區，險固四塞，獨守¶
　之國，難卒并也。』徵士傅幹曰：『劉備寛仁有度，能得人死力。諸¶
　葛亮達治知變，正而有謀，而爲之相；張飛、關羽勇而有義，皆¶
　萬人之敵，而爲之將；此三人者，皆人傑也。以備之畧，三傑佐¶
　之，何爲不濟也？』¶

章武元年夏四月，大赦，改年。以諸葛亮爲丞相，許靖爲司徒。置¶
百官，立宗廟，祫祭高皇帝以下。¶

三年春二月，丞相亮自成都到永安。三月，黃元進兵攻臨卭縣。¶
<pb:CK-KZ_JY249_03p006b>¶
遣將軍陳䀜討元，元軍敗，順流下江，爲其親兵所縳，生致成都，¶
斬之。先主病篤，託孤於丞相亮；尙書令李嚴爲副。夏四月癸已，¶
先主殂于永安宫，時年六十三。¶

　《諸葛集》載先主遺詔勅後主曰：『朕初疾但下痢耳，後轉雜他¶
　病，殆不自濟。人五十不稱夭，年已六十有餘，何所復恨，不復¶
　自傷，但以卿兄弟爲念。謝君到，說丞相歎卿智量，甚大增修，¶
　過於所望，審能如此，吾復何憂？勉之，勉之。勿以惡小而爲之，¶
　勿以善小而不爲。惟賢惟德，能服於人。汝父德薄，勿效之。可¶
　讀《漢書》、《禮記》，閑暇厯觀諸子及六韜、商君書，益人意智。聞丞¶
　相爲冩申、韓、管子、六韜一通已畢，未送，道亡，可自更求聞達。』¶
<pb:CK-KZ_JY249_03p007a>¶
　臨終時，呼魯王與語：『吾亡之後，汝兄弟父事丞相，令卿與丞¶
　相共事而已。』¶

亮上言於後主曰：『伏惟大行皇帝邁仁樹德，覆幬無疆，昊天不¶
弔，寢疾彌留，今月二十四日奄忽升遐，臣妾號咷，若喪考妣。乃¶
顧遺詔，事惟太宗，動容損益；百寮發哀，滿三日除服，到葬期復¶
如禮；其郡國太守、相、都尉、縣令長，三日便除服。臣亮親受勅戒，¶
震畏神靈，不敢有違。臣請宣下奉行。』五月，梓宫自永安還成都，¶
諡曰昭烈皇帝。秋，八月，葬惠陵。¶

評曰：先主之弘毅寛厚，知人待士，蓋有高祖之風，英雄之器焉。¶
及其舉國託孤於諸葛亮，而心神無貮，誠君臣之至公，古今之¶
<pb:CK-KZ_JY249_03p007b>¶
盛軌也。機權幹畧，不逮魏武，是以基宇亦狹。然折而不撓，終不¶
爲下者，抑揆彼之量必不容已，非唯競利，且以避害云爾。¶
《後主傳》：章武三年夏五月，後主襲位于成都，時年十七。尊皇后¶
曰皇太后。大赦，改元。¶

　《魏畧》曰：初備在小沛，不意曹公卒至，遑遽棄家屬，後奔荆州。¶
　禪時年數𡻕竄匿，隨人西入漢中，爲人所賣。及建安十六年，¶
　關中破亂，扶風人劉括避亂入漢中，買得禪，問知其良家子，¶
　遂養爲子，與娶婦，生一子。初禪與備相失時，識其父字玄德。¶
　比舍人有姓簡者，及備得益州而簡爲將軍，備遣簡到漢中，¶
　舍都邸。禪乃詣簡，簡相檢訉，事皆符驗。簡喜，以語張魯，魯乃¶
<pb:CK-KZ_JY249_03p008a>¶
　洗沐送詣益州，備乃立以爲太子。初備以諸葛亮爲太子太¶
　傅，及禪立，以亮爲丞相，委以諸事，謂亮曰：『政由葛氏，祭則寡¶
　人。』亮亦以禪未閑於政，遂總内外。¶
　臣松之案：《二主𡚱子傳》曰：『後主生于荆州。』《後主傳》云：『初卽帝¶
　位，年十七，則建安十二年生也。十三年敗於長阪，備棄妻子¶
　走，《趙雲傳》曰：『雲身抱弱子以免』，卽後主也。如此，備與禪未嘗¶
　相失也。又諸葛亮以禪立之明年領益州牧，其年與主簿杜¶
　微書曰：『朝廷今年十八』，與禪傳相應，理當非虛。而魚豢云備¶
　敗於小沛，禪是年始生，及奔荆州，能識其父字玄德，計當五¶
　六𡻕。備則敗於小沛時，建安五年也，至禪初立，首尾二十四¶
<pb:CK-KZ_JY249_03p008b>¶
　年，禪應過三十矣。以事相驗，理不得然。此則魏錄之妄說，乃¶
　至二百餘言，異也。又案諸書記及《諸葛亮集》，亮亦不爲太子¶
　太傳。¶

建興元年夏，牂牁太守朱褒擁郡反。¶
　《魏氏春秋》曰：初，益州從事常房行部，聞褒將有異志，收其主¶
　簿案問，殺之。褒怒，攻殺房，誣以謀反。諸葛亮誅房諸子，徙其¶
　四弟於越嶲，欲以安之。褒猶不悛改，遂以郡叛應雍闓。臣松¶
　之案：以爲房爲褒所誣，執政所宜澄察，安有妄殺不辜以悅¶
　奸慝，斯殆妄矣。¶

先是，益州郡有大姓雍闓反，流太守張裔於吳，據郡不賓，越嶲¶
<pb:CK-KZ_JY249_03p009a>¶
蠻王高定亦背叛。是𡻕，立皇后張氏。遣尙書郞鄧芝固好於吳，¶
吳王孫權與蜀和親使聘，是𡻕通好。¶
二年務，農殖穀，閉關息民。¶
三年春三月，丞相亮南征四郡，四郡皆平。改益州郡爲建甯郡，¶
分建甯、永昌郡爲雲南郡，又分建甯、牂牁爲興古郡。十二月，亮¶
還成都。¶
四年春，都護李嚴自永安還住江州，築大城。¶
五年春，丞相亮出屯漢中，營沔北陽平石馬。¶

　《諸葛集》載禪三月下詔曰：『朕聞天地之道，福仁而禍滛；善積¶
　者昌，惡積者喪，古今常數也。是以湯、武修德而王，桀、紂極暴¶
<pb:CK-KZ_JY249_03p009b>¶
　而亡。曩者漢祚中微，網漏凶慝，董卓造難，震蕩京畿。曹操階¶
　禍，竊執天衡，殘剝海内，懷無君之心。子丕孤𥪡，敢尋亂階，盗¶
　據神器，更姓改物，世濟其凶。當此之時，皇極幽昧，天下無主，¶
　則我帝命隕越于下。昭烈皇帝體明睿之德，光演文武，應乾¶
　坤之運，出身平難，經營四方，人鬼同謀，百姓與能。兆民欣戴。¶
　奉順符䜟，建位易號；丕丞天序，補弊興衰，存復祖業，誕膺皇¶
　綱，不墜於地。萬國未靜，早世遐殂。朕以幼冲，繼統鴻基，未習¶
　保傅之訓，而膺祖宗之重。六合壅否，社稷不建，永惟所以，念¶
　在匡救，光載前緒，未有攸濟，朕甚懼焉。是以夙興夜寐，不敢¶
　自逸，每從菲薄以益國用，勸分務穯以阜民財，授方任能以¶
<pb:CK-KZ_JY249_03p010a>¶
　參其聽，斷私降意以養將士。欲奮劔長驅，指討凶逆，朱旗未¶
　舉，而丕復隕喪，斯所謂不然我薪而自焚也。殘類餘醜，又支¶
　天禍，恣雎河、洛，阻兵未弭。諸葛丞相弘毅忠壯，忘身憂國，先¶
　帝託以天下，以勗朕躬。今授之以旄鉞之重，付之以專命之¶
　權，統領步騎二十萬衆，董督元戎，恭行天伐，除患甯亂，克復¶
　舊都，在此行也。昔項籍總一彊衆，跨州兼土，所務者大，然卒¶
　敗垓下，死於東城宗族如焚，爲笑千載，皆以不義，陵上虐下¶
　故也。今賊傚尤，天人所怨，奉時宜速，庶憑炎精祖宗威靈相¶
　助之福，所向必克。吳王孫權同恤災患，潛軍合謀，𢰤角其後。¶
　涼州諸國王各遣月支、康居胡侯支富、康植等二十餘人詣¶
<pb:CK-KZ_JY249_03p010b>¶
　受節度，大軍北出，便欲率將兵馬，奮戈先驅。天命旣集，人事¶
　又至，師貞勢并，必無敵矣。夫王者之兵，有征無戰，尊而且義，¶
　莫敢抗也，故鳴條之役，軍不血刃，牧野之師，商人倒戈。今旍¶
　麾首路，其所經至，亦不欲窮兵極武。有能棄邪從正，簞食壺¶
　漿以迎王師者，國有常典，封寵大小，各有品限。及魏之宗族、¶
　支葉、中外，有能規利害，審逆順之數，來詣降者，皆原除之。昔¶
　輔果絶親於智氏，而䝉全宗之福；微子去殷，項伯歸漢，皆受¶
　茅土之慶。此前世之明驗也。若其迷沉不反，將助亂人，不式¶
　王命，戮及妻孥，罔有攸赦。廣宣恩威，貸其元帥，弔其殘民。他¶
　如詔書律令，丞相其露布天下，使稱朕意焉。』¶
<pb:CK-KZ_JY249_03p011a>¶

六年春，亮出攻祁山，不克。冬，復出㪚關，圍陳倉，糧盡退。魏將王¶
雙率軍追亮，亮與戰，破之，斬雙，還漢中。¶
七年春，亮遣陳式攻武都、陰平，遂克定二郡。冬，亮徙府營於南¶
山下原上，築漢、樂二城。是𡻕，孫權稱帝，與蜀約盟，共交分天下。¶
八年秋，魏使司馬懿由西城，張郃由子午，曹眞由斜谷，欲攻漢¶
中。丞相亮待之於城固、赤阪，大雨道絕，眞等皆還。是𡻕，魏延破¶
魏雍州剌史郭淮于陽谿。徙魯王永爲甘陵王。梁王理爲安平¶
王，皆以魯、梁在吳分界故也。¶
九年春二月，亮復出軍圍祁山，始以木牛運。魏司馬懿、張郃救¶
祁山。夏六月，亮糧盡退軍，郃追至青封，與亮交戰，被箭死。秋八¶
<pb:CK-KZ_JY249_03p011b>¶
月，都護李平廢徙梓潼郡。¶

　《漢晉春秋》曰：冬十月，江陽至江州有鳥從江南飛渡江北，不¶
　能達，墮水死者以千數。¶

十年，亮休士勸農於黃沙，作流馬木牛畢，教兵講武。¶
十一年冬，亮使諸軍運米，集於斜谷口，治斜谷邸閤。是𡻕，南蠻¶
劉胄反，將軍馬忠破平之。¶
十二年春二月，亮由斜谷出，始以流馬運。秋八月，亮卒于渭濱。¶
征西大將軍魏延與丞相長史楊儀爭權不和，舉兵相攻，延敗¶
走；斬延首，儀率諸軍還成都。大赦。以左將軍吳壹爲車騎將軍，¶
假節督漢中，以丞相留府長史蔣琬爲尙書令，總統國事。¶
<pb:CK-KZ_JY249_03p012a>¶
陳夀《後主評》曰：任賢相則爲循理之君，惑閹豎則爲昏闇之后，¶
傳曰：『素󰆷無常，唯所染之』，信矣哉。禮國君繼體，踰年改元，而章¶
武之三年，則革稱建興，考之古義，體理爲違。又國不置史，注記¶
無官，是以行事多遺，災異靡書。諸葛亮雖達於爲政，凡此之類，¶
猶有未周焉。然經載十二而年名不易，軍旅屢興而赦不妄下，¶
不亦卓乎？自亮没後，兹制漸虧，優劣著矣。¶

　《華陽國志》曰：丞相亮時，有言公惜赦者，亮答曰：『治世以大德，¶
　不以小惠，故匡衡、吳漢不願爲赦。先帝亦言吾周旋陳元方、¶
　鄭康成間，每見啟告，治亂之道悉矣，曾不語赦也。若劉景升、¶
　季玉父子，𡻕𡻕赦宥，何益於治？』　臣松之以爲『赦不妄下』，誠¶
<pb:CK-KZ_JY249_03p012b>¶
　爲可稱，至於『年名不易』，猶所未達。案建武、建安之號，皆久而¶
　不改，未聞前史以爲美談。『經載十二』，蓋何足云？豈别有他意，¶
　求之未至乎？亮殁後，延熙之號，數盈二十，『兹制漸虧』，事又不¶
　然也。¶

先主甘皇后，沛人也。先主臨豫州，住小沛，納以爲妾。先主數喪¶
嫡室，常攝内事。隨先主於荆州，産後主。值曹公軍至，追及先主¶
於當陽長阪，于時困偪，棄后及後主，賴趙雲保護，得免於難。后¶
卒，葬于南郡。章武二年，追諡皇思夫人，遷葬於蜀，未至而先主¶
殂隕。丞相亮上言：『皇思夫人履行修仁，淑慎其身。大行皇帝昔¶
在上將，𡣕配作合，載育聖躬，大命不融。大行皇帝存時，篤義垂¶
<pb:CK-KZ_JY249_03p013a>¶
恩，念皇思夫人神柩在遠飄颻，特遣使者奉迎。會大行皇帝崩，¶
今皇思夫人神柩以到，又梓宫在道，園陵將成，安厝有期。臣輒¶
與太常丞賴恭等議：《禮記》曰：「立愛自親始，教民孝也；立敬自長¶
始，教民順也。」不忘其親，所由生也。春秋之義，母以子貴。昔高皇¶
帝追尊太上昭靈夫人爲昭靈皇后，孝和皇帝改葬其母梁貴¶
人，尊號曰恭懷皇后，孝愍皇帝亦改葬其母王夫人，尊號曰靈¶
懷皇后。今皇思夫人宜有尊號，以慰寒泉之思，輒與恭等案諡¶
法，宜曰昭烈皇后。詩曰：「穀則異室，死則同穴。」¶

　《禮》云：上古無合葬，中古後因時方有。¶

故昭烈皇后宜與大行皇帝合葬，臣請太尉告宗廟，布露天下，¶
<pb:CK-KZ_JY249_03p013b>¶
具禮儀别奏。』制曰可。¶

諸葛瑾字子瑜，琅琊陽郡人也。爲孫權長史。建安二十年，權遣¶
瑾使蜀，與其弟亮但公會相見，退無私面。瑾之在南郡，人有密¶
讒瑾者。此語頗流聞於外，陸遜表保明瑾無此，宜以散其意。權¶
報曰：『子瑜與孤從事積年，恩如骨肉，深相明究，其爲人非道不¶
行，非義不言。玄德昔遣孔明至吳，孤嘗語子瑜曰：「卿與孔明同¶
産，且弟隨兄，於義爲順，何以不留孔明？孔明若留從卿者，孤當¶
以書解玄德，意自隨人耳。」子瑜答孤言：「弟亮委質定分，義無二¶
心，弟之不留，猶瑾之不往也。」其言足貫神明。今豈當有此乎？孤¶
前得妄語文疏，卽封示子瑜，并手筆與子瑜，卽得其報，論天下¶
<pb:CK-KZ_JY249_03p014a>¶
君臣大節，一定之分。孤與子瑜，可謂神交，非外言所間也。知卿¶
意至，輒封來表，以示子瑜，使知卿意。¶

《關羽傳》：先主西定益州，拜羽董督荆州事。羽聞馬超來降，舊非¶
故人，羽書與諸葛亮，問超人才可誰比類。亮知羽護前，乃答之¶
曰：『孟起兼資文武，雄烈過人，一世之傑，黥、彭之徒，當與翼德竝¶
驅爭先，猶未及髯之絕倫逸羣也。』羽美鬚髯，故亮謂之髯。羽省¶
書大悅，以示賓客。¶

關興字安國，少有令問，丞相諸葛亮深器異之，弱冠爲侍中、中¶
監軍。¶

黃忠字漢升，南陽人也。荆州牧劉表以爲中郞，將與表從子磐¶
<pb:CK-KZ_JY249_03p014b>¶
共守長沙攸縣。及曹公克荆州，假行裨將軍，仍就故任，統屬長¶
沙太守韓玄。先主南定諸郡，忠遂委質，隨從入蜀。自葭萌受任，¶
還攻劉璋，忠常先登䧟陣，勇毅冠三軍。益州旣定，拜爲討虜將¶
軍。建安二十四年，於漢中定軍山擊夏侯淵。淵衆甚精，忠摧鋒¶
必進，勸率士卒，金鼓振天，歡聲動谷，一戰斬淵，淵軍大敗。遷征¶
西將軍。是𡻕，先主爲漢中王，欲用忠爲後將軍，諸葛亮曰：『忠之¶
名，望素非關、馬之倫也。而今便令同列。馬、張在近，親見其功，尙¶
可喻指；關遥聞之，恐必不悅，得無不可乎？』先主曰：『吾自當解之。』¶
遂與羽等齊位，賜爵關内侯。明年卒，追諡剛侯。¶

趙雲字子龍，常山眞定人也。先主自葭萌還攻劉璋，召諸葛亮。¶
<pb:CK-KZ_JY249_03p015a>¶
亮率雲與張飛等俱泝江西上，平定郡縣。至江州，分遣雲從外¶
水上江陽，與亮會于成都。¶

建興元年，爲中護軍、征南將軍，封永昌亭侯，遷鎭東將軍。五年，¶
隨諸葛亮駐漢中。明年，亮出軍，揚聲由斜谷道，曹眞遣大將當¶
之。亮令雲與鄧芝往拒，而身攻祁山。雲、芝兵弱敵强，失利於箕¶
谷，然歛眾固守，不至大敗。軍退，貶爲鎭軍將軍。¶

　雲别傳曰：亮曰：『街亭軍退，兵將不復相錄，箕谷軍退，兵將初¶
　不相失，何故？』芝答曰：『雲身自斷後，軍資什物，畧無所棄，兵將¶
　無縁相失。』雲有軍資餘絹，亮使分賜將士，雲曰：『軍事無利，何¶
　爲有賜？其物請悉入赤岸府庫，須十月爲冬賜。』亮大善之。¶
<pb:CK-KZ_JY249_03p015b>¶

龎統字士元，襄陽人也。少時樸鈍，未有識者。永川司馬𡽪淸雅¶
有知人鑒，統弱冠往見𡽪，𡽪採桑於樹上坐，統在樹下，共語自¶
晝至夜。𡽪甚異之，稱統當爲南州士之冠冕，由是漸顯。¶

　《襄陽記》曰：諸葛孔明爲卧龍，龎士元爲鳳雛，司馬德操爲水¶
　鏡，皆龎德公語也。德公，襄陽人。孔明每至其家，獨拜牀下，德¶
　公初不令止。¶

統初守耒陽令，在縣不治，免官。吳將魯肅遺先主書曰：『龎士元¶
非百里才也。使處治中、别駕之任，始當展其[馬*翼]足耳。』諸葛亮亦¶
言之先主，先主與譚，大器之，以爲治中從事。¶

　《江表傳》曰：先主與統從容宴語，問曰：『卿爲周公瑾功曹，孤到¶
<pb:CK-KZ_JY249_03p016a>¶
　吳，聞此人密有白事，勸仲謀相留，有之乎？在君爲君，卿其無¶
　隱。』統對曰：『有之。』備歎息曰：『孤時危急，當有所求，故不得不往，¶
　殆不免周瑜之手。天下智謀之士，所見畧同耳。時孔明諫孤¶
　莫行，其意獨篤，亦慮此也。孤以仲謀所防在北，當賴孤爲援，¶
　故決意不疑。此誠出於險塗，非萬全之計也。』¶

進圍縣，統率眾攻城，爲流矢所中，卒，時年三十六。先主痛惜，¶
言則流涕。拜統父議郞，遷諫議大夫，諸葛亮親爲之拜。追賜統¶
爵關内侯，諡曰靖侯。¶

《法正傳》：先主旣定益州，以正爲蜀郡太守、揚武將軍，外統都畿，¶
内爲謀主。一飡之德，睚眦之怨，無不報復，擅殺毁傷巳者數人。¶
<pb:CK-KZ_JY249_03p016b>¶
或謂諸葛亮曰：『法正於蜀郡太縱橫，將軍宜啟主公，抑其威福。』¶
亮答曰：『主公之在公安也，北畏曹操之强，東憚孫權之逼，近則¶
懼孫夫人生變於肘腋之下；當斯之時，進退狼跋，法孝直爲之¶
輔翼，令翻然翺翔，不可復制，如何禁止孝直使不得行其意邪。』¶
初，孫權以妹妻先主，妹才㨗剛猛，有諸兄之風，侍婢百餘人，皆¶
親執刀侍立，先主每入，衷心常懔懔；亮又知先主雅愛信正，故¶
言如此。卒時年四十五。先主爲之流涕者累日。諡曰翼侯。賜子¶
邈爵關内侯，官至奉車都尉、漢陽太守。諸葛亮與正，雖好尙不¶
同，以公義相取。亮每竒正智術。先主旣稱尊號，將東征孫權以¶
復關羽之恥，羣臣多諫，上不從。章武二年，大軍敗績，還住白帝。¶
<pb:CK-KZ_JY249_03p017a>¶
亮歎曰：『法孝直若在，則能制主上，令不東行；就復東行，必不傾¶
危矣。』¶

許靖年逾七十，愛樂人物，誘納後進，清談不倦。丞相諸葛亮皆¶
爲之拜。¶

簡雍字憲和，涿郡人也。少與先主有舊，隨從周旋。先主至荆州，¶
雍與麋竺、孫乾同爲從事中郞，常爲談客，往來使命。先主入益¶
州，劉璋見雍，甚愛之。先主圍成都，遣雍往說璋，璋遂與雍同輿¶
而載，出城歸命。先主拜雍爲昭德將軍。優游風議，性簡傲跌宕，¶
在先主坐席，猶箕踞傾倚，威儀不肅，自縱適；諸葛亮已下則獨¶
擅一榻，項枕卧語，無所爲屈。時天旱禁酒，釀者有刑。吏於人家¶
<pb:CK-KZ_JY249_03p017b>¶
索得釀具，論者欲令與作酒者同罰。雍與先主游觀，見一男女¶
行道，謂先主曰：『彼人欲行淫，何以不縳？』先主曰：『卿何以知之？』雍¶
對曰：『彼有其具，與欲釀者同。』先主大笑，而原欲釀者。雍之滑稽，¶
皆此類也。¶

伊籍字機伯，山陽人。少依邑人鎭南將軍劉表。先主之在荆州，¶
籍常往來自託。表卒，遂隨先主南渡江，從入益州。益州旣定，以¶
籍爲左將軍從事中郞，見待亞於簡雍、孫乾等。遣東使於吳，孫¶
權聞其才辯，欲逆拆以辭。籍適入拜，權曰：『勞事無道之君乎？』籍¶
卽對曰：『一拜一起，未足爲勞。』籍之機㨗，類皆如此，權甚異之。後¶
遷昭文將軍，與諸葛亮、法正、劉巴、李嚴共造蜀科；蜀科之制，由¶
<pb:CK-KZ_JY249_03p018a>¶
此五人焉。¶

秦宓字子勅，廣漢綿竹人也。建興二年，丞相亮領益州牧，選宓¶
迎爲别駕，尋拜左中郞將、長水校尉。吳遣使張温來聘，百官皆¶
往餞焉。眾人皆集而宓未往，亮累遣使促之，温曰：『彼何人也？』亮¶
曰：『益州學士也。』及至，温問曰：『君學乎？』宓曰：『五尺童子皆學，何必¶
小人？』温復問曰：『天有頭乎？』宓曰：『有之。』温曰：『在何方也？』宓曰：『在西¶
方。詩曰：「乃眷西顧。」以此推之，頭在西方。』温曰：『天有耳乎？』宓曰：『天¶
處高而聽卑，詩云：「鶴鳴九臯，聲聞于天。」若其無耳，何以聽之？』温¶
曰：『天有足乎？』宓曰：『有。詩云：「天步艱難，之子不猶。」若其無足，何以¶
步之？』温曰：『天有姓乎？』宓曰：『有。』温曰：『何姓？』宓曰：『姓劉。』温曰：『何以知¶
<pb:CK-KZ_JY249_03p018b>¶
之？』答曰：『天子姓劉，故以此知之。』温曰：『日生於東乎？』宓曰：『雖生於¶
東而没於西。』答問如響，應聲而出，於是温大敬服。宓之文辯，皆¶
此類也。遷大司農。¶
¶	
¶	
¶	
¶	
¶	
¶	
¶	
<pb:CK-KZ_JY249_03p019a>¶
* 漢丞相諸葛忠武侯集卷之五¶

** 　　附傳¶
董和字幼宰，南郡枝江人也，先主定蜀，徵和爲掌軍中郞將，與¶
軍師將軍諸葛亮竝署左將軍大司馬府事，獻可替否，共爲交¶
歡。自和居官食祿，外牧殊域，内幹機衡，二十餘年，死之日家無¶
儋石之財。亮後爲丞相，教與羣下曰：『夫參署者，集眾思廣忠益¶
也。若遠小嫌，難相違覆，曠闕損矣。違覆而得中，猶棄弊蹻而獲¶
珠玉。然人心苦不能盡，惟徐元直處兹不惑，又董幼宰參署七¶
年，事有不至，至于十反，來相啟告。苟能慕元直之十一，幼宰之¶
殷勤，有忠於國，則亮可少過矣。』又曰：『昔初交州平，屢聞得失，後¶
<pb:CK-KZ_JY249_03p019b>¶
交元直，勤見啟誨，前參事於幼宰，每言則盡，後從事於偉度，數¶
有諫止；雖姿性鄙暗，不能悉納，然與此四子終始好合，亦足以¶
明其不疑於直言也。』其追思和如此。¶

　偉度者，姓胡，名濟，義陽人。爲亮主簿，有忠藎之效，故見褒述。¶
　亮卒，爲中典軍，統諸軍，封成陽亭侯，遷中監軍前將軍，督漢¶
　中，假節領兖州剌史，至右驃騎將軍。濟弟博，厯長水校尉尙¶
　書。¶

劉巴字子初，零陵烝陽人也。曹公征荆州，先主奔江南，荆楚羣¶
士從之如雲，而巴北詣曹公。曹公辟爲掾，使招納長沙、零陵、桂¶
陽。會先主畧有三郡，巴不得反使，遂遠適交趾。¶
<pb:CK-KZ_JY249_03p020a>¶

　《零陵先賢傳》云：巴往零陵，事不成，欲由交州，道還京師。時諸¶
　葛亮在臨烝，巴與亮書曰：『乘危厯險，到值思義之民，自與之¶
　眾，承天之心，順物之性，非余身謀所能勸動。若道窮數盡，將¶
　託命於滄海，不復顧荆州矣。』亮追謂曰：『劉公雄才蓋世，據有¶
　荆土，莫不歸德，天人去就，已可知矣。足下欲何之？』巴曰：『受命¶
　而來，不成當還，此其宜也。足下何言耶？』¶

先主深以爲恨。巴復從交趾至蜀。俄而先主定益州，巴辭謝罪¶
負，先主不責。而諸葛孔明數稱薦之，先主辟爲左將軍西曹掾。¶

　《零陵先賢傳》曰：張飛嘗就巴宿，巴不與語，飛遂忿恚。諸葛亮¶
　謂巴曰：『張飛雖實武人，敬慕足下。主公今方收拾文武，以定¶
<pb:CK-KZ_JY249_03p020b>¶
　大事；足下雖天素高亮，宜少降意也。』巴曰：『大丈夫處世，當交¶
　四海英雄，如何與兵子共語乎？』備聞之，怒曰：『孤欲定天下，而¶
　子初專亂之。其欲還北，假道於此，豈欲成孤事耶？』備又曰：『子¶
　初才智絕人，如孤，可任用之，非孤者難獨任也。』亮亦曰：『運籌¶
　䇿於幃幄之中，吾不如子初遠矣。若提枹鼓，會軍門，使百姓¶
　喜勇，當與人議之耳。』初攻劉璋，備與士眾約：『若事定，府庫百¶
　物，孤無預焉。』及拔成都，士眾皆捨干戈，赴諸藏競取寶物。軍¶
　用不足，備甚憂之。巴曰：『易耳，但當鑄直百錢，平諸物賈，令吏¶
　爲官市。』備從之，數月之間，府庫充實。¶

　《零陵先賢傳》曰：輔吳將軍張昭嘗對孫權論巴褊阨，不當拒¶
<pb:CK-KZ_JY249_03p021a>¶
　張飛太甚。權曰：『若令子初隨世沈，浮容悅玄德，交非其人，何¶
　足稱爲高士乎？』¶

馬良字季常，襄陽宜城人也。兄弟五人，竝有才名，鄕里爲之諺¶
曰：『馬氏五常，白眉最良。』良眉中有白毛，故以稱之。先主領荆州，¶
辟爲從事。及先主入蜀，諸葛亮亦從後往，良留荆州，與亮書曰：¶
『聞城已㧞，此天祚也。尊兄應期贊世，配業光國，魄兆見矣。』¶

　臣松之以爲良蓋與亮結爲兄弟，或相與有親；亮年長，良故¶
　呼亮爲尊兄耳。¶

夫變用雅慮，審貴垂明，於以簡才，宜適其時。若乃和光悅遠，邁¶
德天壤，使時閒於聽，世服於道，齊高妙之音，正鄭、衞之聲，竝利¶
<pb:CK-KZ_JY249_03p021b>¶
於事，無相奪倫，此乃管絃之至，牙曠之調也。雖非鍾期，敢不擊¶
節。』先主辟良爲左將軍掾。後遣使吳，良謂亮曰：『今銜國命，協穆¶
二家，幸爲良介於孫將軍。』亮曰：『君試自爲文。』良卽爲草曰：『寡君¶
遣掾馬良通聘繼好，以紹昆吾豕韋之勳。其人吉士，荆楚之令，¶
鮮於造次之華，而有克終之美，願降心存納，以慰將命。』權敬待¶
之。先主稱尊號，以良爲侍中。及東征吳，遣良入武陵招納五溪¶
南蠻，南蠻渠帥皆受印號，咸如意指。會先主敗績於宦陵，良亦¶
遇害。先主拜良子秉爲騎都尉。良弟謖，字幼常，以荆州從事隨¶
先主入蜀，除綿竹成都令、越嶲太守。才器過人，好論軍計，丞相¶
諸葛亮深加器異。先主臨薨謂亮曰：『馬謖言過其實，不可大用¶
<pb:CK-KZ_JY249_03p022a>¶
君其察之。』亮猶不然，以謖爲參軍，每引見談論，自晝達夜。¶

　《襄陽記》曰：建興三年，亮征南中，謖送之數十里。亮曰：『雖共謀¶
　之厯年，今可更惠良規。』謖對曰：『南中恃其險阻，不服久矣，雖¶
　今日破之，明日復反耳。今公方傾國北伐以事彊賊。彼知官¶
　勢内虛，其叛亦速。若殄盡遺類以除後患，旣非仁者之情，且¶
　又不可倉卒也。夫用兵之道，攻心爲上，攻城爲下，心戰爲上，¶
　兵戰爲下，願公服其心而已。』亮納其䇿，赦孟獲以服南方。故¶
　終亮之世，南方不敢復反。¶

建興六年，亮出軍向祁山，時有宿將魏延、吳壹等，論者皆言以¶
爲宜令爲先鋒，而亮違眾拔謖，統大眾在前，與魏將張郃戰于¶
<pb:CK-KZ_JY249_03p022b>¶
街亭，爲郃所破，士卒離㪚。亮進無所據，退軍還漢中。謖下獄物¶
故，亮爲之流涕。良死時年三十六，謖年三十九。¶

　《襄陽記》曰：謖臨終與亮書曰：『明公視謖猶子，謖視明公猶父，¶
　願深惟殛鯀興禹之義，使平生之交不虧於此，謖雖死無恨¶
　於黃壤也。』于時十萬之眾爲之垂泣。亮自臨祭，待其遺孤若¶
　平生。蔣琬後詣漢中，謂亮曰：『昔楚殺得臣，然後文公喜可知¶
　也。天下未定而戮智計之士，豈不惜乎？』亮流涕曰：『孫武所以¶
　能制勝於天下者，用法明也。是以楊干亂法，魏絳戮其僕。四¶
　海分裂，兵交方始，若復廢法，何用討賊耶？』¶

陳震字孝起，南陽人也。建興七年孫權稱尊號，以震爲衞尉，賀¶
<pb:CK-KZ_JY249_03p023a>¶
權踐阼，諸葛亮與兄瑾書曰：『孝起忠純之性，老而益篤，及其贊¶
述東西，歡樂和合，有可貴者。』震到武昌，孫權與震升壇㰱盟，交¶
分天下：以徐、豫、幽、青屬吳，并、凉、冀、兖屬蜀，其司州之土，以函谷¶
關爲界。震還，封城陽亭侯。九年，都護李平坐誣罔廢；諸葛亮與¶
長史蔣琬、侍中董允書曰：『孝起前臨至吳，爲吾說正方腹中有¶
鱗甲，鄕黨以爲不可近。吾以爲鱗甲者但不當犯之耳，不圖復¶
有蘇張之事出於不意。可使孝起知之。』十三年，震卒，子濟嗣。¶

董允字休昭，掌軍中郞將和之子也。先主立太子，允以選爲舍¶
人，徙洗馬。後主襲位，遷黃門侍郞。丞相亮將北征，住漢中，慮後¶
主富於春秋，朱紫難别，以允秉心公亮，欲任以宫省之事。上疏¶
<pb:CK-KZ_JY249_03p023b>¶
曰：『侍中郭攸之、費褘、侍郞董允等，先帝簡拔以遺陛下，至於斟¶
酌規益，進盡忠言，則其任也。愚以爲宫中之事，事無大小，悉以¶
咨之，必能裨補闕漏，有所廣益。若無興德之言，則戮允等以彰¶
其慢。』亮尋請褘爲參軍，允遷爲侍中，領虎賁中郞將，統宿衞親¶
兵。攸之性素和順，備員而已。¶

　《楚國先賢傳》曰：攸之，南陽人，以器業知名於時。¶

獻納之任，允皆專之矣。允處事爲防制，甚盡匡救之理。後主常¶
欲采擇以充後宫，允以爲古者天子后𡚱之數不過十二，今嬪¶
嬙已具，不宜增益，終執不聽。後主益嚴憚之。允嘗與尙書令費¶
褘、中典軍胡濟等共期游宴，嚴駕已辦，而郞中襄陽董恢詣允¶
<pb:CK-KZ_JY249_03p024a>¶
修敬。恢年少官微，見允停出，逡巡求去，允不許，曰：『本所以出者，¶
欲與同好游談也，今君已自屈，方展闊積，舍此之談，就彼之宴，¶
非所謂也。』乃命解驂，褘等罷駕不行。其守正下士，凡此類也。¶

　《襄陽記》曰：董恢字休緒，襄陽人。入蜀，以宣信中郞副費褘使¶
　吳。孫權嘗大醉，問褘曰：楊儀魏延牧𥪡小人也雖嘗有鳴吠¶
　之益於時務，然旣已任之，勢不得輕，若一朝無諸葛亮，必爲¶
　禍亂矣。諸君憒憒，曾不知防慮於此，豈所謂貽厥孫謀乎？』褘¶
　愕然四顧視，不能卽答。恢目褘曰：『可速言儀、延之不協起於¶
　私忿耳，而無黥、韓難御之心也。今方掃除彊賊，混一區夏，功¶
　以才成，業由才廣，若捨此不任，防其後患，是猶備有風波而¶
<pb:CK-KZ_JY249_03p024b>¶
　逆廢舟楫，非長計也。』權大笑樂。諸葛亮聞之，以爲知言。還未¶
　滿三日，辟爲丞相府屬，遷巴郡太守。臣松之案：《漢晉春秋》亦¶
　載此語，不云董恢所教，辭亦小異，此二書俱出習氏而不同¶
　若此。本傳云：『恢年少官微』，若已爲丞相府屬，出作巴郡，則官¶
　不微矣。以此疑習氏之言爲不審的也。¶

吕乂字季陽，南陽人也。遷巴西太守。丞相諸葛亮連年出軍，調¶
發諸郡，多不相救，乂募取兵五千人詣亮，慰喻檢制，無逃竄者。¶
徙爲漢中太守，兼領督農，供繼軍糧。亮卒，累遷廣漢、蜀郡太守。¶
蜀郡一都之會，戸口眾多，又亮卒之後，士伍亡命，更相重冒，姦¶
巧非一。乂到官，爲之防禁，開喻勸導，數年之中，漏脫自出者萬¶
<pb:CK-KZ_JY249_03p025a>¶
餘口。後入爲尙書，代董允爲尙書令，眾事無留，門無停賔。¶
彭羕字永年，廣漢人。身長八尺，容貌甚偉。姿性驕傲，多所輕忽，¶
羕仕州，不過書佐，後又爲眾人所謗毁於州牧劉璋，璋髠鉗羕¶
爲徒隸。會先主入蜀，泝流北行。羕欲納說先主，乃往見龎統。統¶
與羕非故人，又適有賓客，羕徑上統牀卧，謂統曰：『須客罷當與¶
卿善談統。』客旣罷，往就羕坐，羕又先責統食，然後共語，因留信¶
宿，至于經日。統大善之，而法正宿自知羕，遂竝致之先主。先主¶
亦以爲竒，數令羕宣傳軍事，指授諸將，奉使稱意，識遇日加。成¶
都旣定，先主領益州牧，拔羕爲治中從事。羕起徒步，一朝處州¶
人之上，形色囂然，自矜得遇滋甚。諸葛亮雖外接待羕，而内不¶
<pb:CK-KZ_JY249_03p025b>¶
能善。屢密言先主，羕心大志廣，難可保安。先主旣敬信亮，加察¶
羕行事，意以稍疎，左遷羕爲江陽太守。羕聞當遠出，私情不悅，¶
往詣馬超。超問羕曰：『卿才具秀拔，主公相待至重，謂卿當與孔¶
明、孝直諸人齊足竝驅，甯當外授小郡，失人本望乎？』羕曰：『老革¶
荒悖，可復道耶？』¶

　楊雄《方言》曰：滅、鰓、乾、都、耆、革，老也。郭璞注曰：革老者皮色枯¶
　瘁之形也。　臣松之以爲皮去毛曰革。古者以革爲兵，故語¶
　稱兵革，革猶兵也。羕罵備爲老革，猶言老兵也。¶

又謂超曰：『卿爲其外，我爲其内，天下不足定也。』超羈旅歸國，常¶
懷危懼，聞羕言大驚，默然不答。羕退，具表羕辭，於是收羕付有¶
<pb:CK-KZ_JY249_03p026a>¶
司。羕於獄中與諸葛亮書曰：『僕昔有事於諸侯，以爲曹操暴虐，¶
孫權無道，振威闇弱，其惟主公有霸王之器，可與興業致治，故¶
乃翻然有輕舉之志。會公來西，僕因法孝直自衒鬻，龎統斟酌¶
其間，遂得詣公於葭萌，指掌而談，論治世之務，講霸王之義，建¶
取益州之䇿，公亦宿慮明定，卽相然贊，遂舉事焉。僕於故州不¶
免凡庸，憂於罪罔，得遭風雲激矢之中，求君得君，志行名顯，從¶
布衣之中擢爲國士，盗竊茂才，分子之厚，誰復過此。¶

　臣松之以爲『分子之厚』者，羕言劉主分兒子厚恩，施之於已，¶
　故其書後語云『負我慈父，罪有百死』也。¶

羕一朝狂悖，自求苴醢，爲不忠不義之鬼乎？先民有言，左手據¶
<pb:CK-KZ_JY249_03p026b>¶
天下之圖，右手刎咽喉，愚夫不爲也。况僕頗别菽麥者哉？所以¶
有怨望意者，不自度量，苟以爲首興事業，而有投江陽之論，不¶
解主公之意，意卒感激，頗以被酒，侻失『老』語。此僕之下愚薄慮¶
所致，主公實未老也。且夫立業，豈在老少，西伯九十，甯有衰意，¶
負我慈父，罪有百死。至於内外之言，欲使孟起立功北州，戮力¶
主公，共討曹操耳，甯敢有他志邪？孟起說之是也，但不分别其¶
間，痛人心耳。昔每與龎統共相誓約，庶託足下末蹤，盡心於主¶
公之業，追名古人，載勳竹帛。統不幸而死，僕敗以取禍。自我致¶
之，將復誰怨？足下，當世伊、吕也，宜善與主公計事，濟其大猷。天¶
明地察，神祇有靈，復何言哉？貴使足下明僕本心耳。行矣努力，¶
<pb:CK-KZ_JY249_03p027a>¶
自愛，自愛。』羕竟誅死。¶

廖立字公淵，武陵臨沅人。先主領荆州牧，辟爲從事，年未三十，¶
擢爲長沙太守。先主入蜀，諸葛亮鎭荆土，孫權遣使通好於亮，¶
因問士人皆誰相經緯者，亮答曰：『龐統、廖立，楚之良材，當贊興¶
世業者也。』建安二十年，權遣吕䝉奄襲南三郡，立脫身走，自歸¶
先主。先主素識待之，不深責也，以爲巴郡太守。二十四年，先主¶
爲漢中王，徵立爲侍中。後主襲位，徙長水校尉。立本意，自謂才¶
名宜爲諸葛之貳，而更㳺散在李嚴等下，常懷怏怏。後丞相椽¶
李郃、蔣琬至，立計曰：『軍當遠出，𡖖諸人好諦其事。昔先主不取¶
漢中，走與吳人爭南三郡，卒以三郡與吳人，徒勞役吏士，無益¶
<pb:CK-KZ_JY249_03p027b>¶
而還。旣亡漢中，使夏侯淵、張郃深入于巴，幾喪一州。後至漢中，¶
使關侯身死無孑遺、　上庸覆敗，徒失一方。是羽怙恃勇名，作軍¶
無法，直以意突耳，故前後數喪師眾也。如向朗文恭，凡俗之人¶
耳。恭作治中無綱紀；朗昔奉馬良兄弟，謂爲聖人，今作長史，素¶
能合道。中郞郭演長，從人者耳，不足與經大事，而作侍中。今弱¶
世也，欲任此三人，爲不然也。王連流俗，苟作掊克，使百姓疲弊，¶
以致今日。』郃、琬具白其言於諸葛亮。亮表立曰：『長水校尉廖立，¶
坐自貴大，臧否羣士，公言國家不任賢達而任俗吏，又言萬人¶
率者皆小子也；誹謗先帝，疵毁眾臣。人有言國家兵眾簡練，部¶
伍分明者，立舉頭視屋，憤咤作色曰：「何足言？」凡如是者不可勝¶
<pb:CK-KZ_JY249_03p028a>¶
數。羊之亂羣，猶能爲害，况立託在大位，中人以下識眞僞邪？』¶

　亮集有亮表曰：『立奉先帝無忠孝之心，守長沙則開門就敵，¶
　領巴郡則有闇昧闟葺其事，隨大將軍則誹謗譏訶，侍梓宫¶
　則挾刃斷人頭於梓宫之側。陛下卽位之後，普增職號，立隨¶
　比爲將軍，面語臣曰：「我何宜在諸將軍中？不表我爲卿，上當¶
　在五校。」臣答：「將軍者，隨大比耳。至於𡖖者，正方亦未爲卿也。¶
　且宜處五校。」自是之後，怏怏懷恨。』詔曰：『三苗亂政，有虞流宥，¶
　廖立狂惑，朕不忍刑，亟徙不毛之地。』¶

於是廢立爲民，徙汶山郡。立躬率妻子耕殖自守，聞諸葛亮卒，¶
垂泣歎曰：『吾終爲左袵矣。』後監軍姜維率偏軍經汶山、詣立，稱¶
<pb:CK-KZ_JY249_03p028b>¶
立意氣不衰，言論自若。立遂終於徙所，妻子還蜀。¶

李嚴字正方，南陽人也。章武二年，先主徵嚴詣永安宫，拜尙書¶
令。三年，先主疾病，嚴與諸葛亮竝受遺詔輔少主；以嚴爲中都¶
護，統内外軍事，留鎭永安。建興元年，封都鄉侯，假節，加光祿勳。¶
四年，轉爲前將軍。以諸葛亮欲出軍漢中，嚴當知後事，移屯江¶
州，留護軍陳到駐永安，皆統屬嚴。嚴與孟達書曰：『吾與孔明俱¶
受寄託，憂深責重，思得良伴。』亮亦與達書曰：『部分如流，趣捨罔¶
滯，正方性也。』其見貴重如此。¶

　諸葛亮集有嚴與亮書，勸亮宜受九錫，進爵稱王。亮答書曰：¶
　『吾與足下相知久矣，可不復相解。足下方誨以光國，戒之以¶
<pb:CK-KZ_JY249_03p029a>¶
　勿拘之道，是以未得默已。吾本東方下士，誤用於先帝，位極¶
　人臣，祿賜百億，今討賊未效，知已未答，而方寵齊、晉，坐自貴¶
　大，非其義也。若滅魏斬叡，帝還故居，與諸子竝升，雖十命可¶
　受，况於九耶？』¶

八年，遷驃騎將軍。以曹眞欲三道向漢川，亮命李嚴將二萬人¶
赴漢中。亮表嚴子豐爲江州都督督軍，典嚴後事。亮以明年當¶
出軍，命嚴以中都護署府事。嚴改名爲平。九年春，亮軍祁山，平¶
催督運事。秋夏之際，値天霖雨，運糧不繼，平遣參軍狐忠、督軍¶
成藩喻指，呼亮來還；亮承以退軍。平聞軍退，乃更陽驚，說『軍糧¶
饒足，何以便歸？』欲以解已不辦之責，顯亮不進之愆也。又表後¶
<pb:CK-KZ_JY249_03p029b>¶
主，說『軍僞退，欲以誘賊與戰』。亮具出其前後手筆書疏本末，平¶
違錯章灼。平，辭窮情竭，首謝罪負。於是亮表平曰：『自先帝崩後，¶
平所在治家，尙爲小惠，安身求名，無憂國之事。臣當北出，欲得¶
平兵以鎭漢中，平窮難縱横，無有來意，而求以五郡爲巴州剌¶
史。去年臣欲西征，欲令平主督漢中，平說司馬懿等開府辟召。¶
臣知平鄙情，欲因行之際偪臣取利也，是以表平子豐督主江¶
州，隆崇其遇，以取一時之務。平至之日，都委諸事，羣臣上下皆¶
怪臣待平之厚也。正以大事未定，漢室傾危，伐平之短，莫若褒¶
之。然謂平情在於榮利而已，不意平心顚倒乃爾。若事稽留，將¶
致禍敗，是臣不敏，言多增咎。』¶
<pb:CK-KZ_JY249_03p030a>¶

　亮公文上尙書曰：『平爲大臣，受恩過量，不思忠報，橫造無端，¶
　危恥不辦，迷罔上下，論獄棄科，導人爲姦，情狹志狂，若無天¶
　地。自度姦露，嫌心遂生，聞軍臨至，西嚮託疾還沮、漳，軍臨至¶
　沮，復還江陽，平參軍狐忠勤諫乃止。今簒賊未滅，社稷多難，¶
　國事惟和，可以克㨗，不可包含，以危大業。輒與行中軍師車¶
　騎將軍都鄉侯臣劉琰，使持節前軍師征西大將軍領凉州¶
　剌史南鄭候臣魏延、前將軍都亭侯臣袁綝、左將軍領荆州¶
　剌史高陽鄉侯臣吳壹、督前部右將軍玄鄉侯臣高翔、督後¶
　部後將軍安樂亭侯臣吳班、領長史綏軍將軍臣楊儀、督左¶
　部行中監軍揚武將軍臣鄧芝、行前監軍征南將軍臣劉巴、¶
<pb:CK-KZ_JY249_03p030b>¶
　行中護軍偏將軍臣費褘、行前護軍偏將軍漢成亭侯臣許¶
　允、行左護軍篤信中郞將臣丁咸、行右護軍偏將軍臣劉敏、¶
　行護軍征南將軍當陽亭侯臣姜維、行中典軍討㓂將軍臣¶
　上官雝、行中參軍昭武中郞將臣胡濟、行參軍建義將軍臣¶
　𨶒宴、行參軍偏將軍臣爨習、行參軍裨將軍臣杜義、行參軍¶
　武畧中郞將臣杜祺、行參軍綏戎都尉臣盛勃、領從事中郞¶
　武畧中郞將臣樊岐等議，輒解平任免官祿、節傳、印綬、符䇿，¶
　削其爵土。¶

乃廢平爲民，徙梓潼郡。¶

　《諸葛集》、《又與平子豐》教曰：『吾與君父子戮力以奬漢室，此神¶
<pb:CK-KZ_JY249_03p031a>¶
　明所聞，非但人知之也。表都護典漢中，委君於東關者，不與¶
　人議也。謂至心感動，終始可保，何圖中乖乎？昔楚卿屢絀，亦¶
　乃克復，思道則福，應自然之數也。願寛慰都護，勤追前闕，今¶
　雖解任，形業失故，奴婢賓客百數十人，君以中郞參軍居府，¶
　方之氣類，猶爲上家。若都護思負一意，君與公琰推心從事¶
　者，否可復通，逝可復還也。詳思斯戒，明吾用心，臨書長歎，涕¶
　泣而巳。』¶

十二年，平聞亮卒，發病死。平嘗冀亮當自補復，䇿後人不能，故¶
以激憤也。¶

馬忠字德信，巴西閬中人也。建興元年，丞相亮開府，以忠爲門¶
<pb:CK-KZ_JY249_03p031b>¶
下督。三年，亮入南，拜忠牂牁太守。郡丞朱褒反。叛亂之後，忠撫¶
育䘏理，甚有威惠。八年，召爲丞相參軍，副長史蔣琬署留府事。¶
明年，亮出祁山，忠詣亮所，經營戎事。軍還，督將軍張嶷等討汶¶
山郡叛羌。十一年，南宦豪帥劉胄反，擾亂諸郡。徵庲降都督張¶
翼還，以忠代翼。忠遂斬胄，平南士。加忠監軍奮威將軍，封博陽¶
亭侯。忠爲人寛濟有度量，詼調大笑，忿怒不形於色。然處事能¶
斷，威恩竝立，是以蠻宦畏而愛之。及卒，莫不自致喪庭，流涕盡¶
哀，爲之立廟祀。¶

劉琰字威碩，魯國人也。有風流善談論。後主立，封都鄉侯，班位¶
每亞李嚴，爲衞尉中軍師後將軍，遷車騎將軍。然不豫國政，但¶
<pb:CK-KZ_JY249_03p032a>¶
領兵千餘，隨丞相亮諷議而已。車服飲食，號爲侈靡，侍婢數十¶
皆能爲聲樂，又悉教誦讀魯靈《光殿賦》。建興十年，與前軍師魏¶
延不和，言語虛誕，亮責讓之。琰與亮箋謝曰：『琰禀性空虛，本薄¶
操行，加有酒荒之病，自先帝以來，紛紜之論，殆將傾覆。頗䝉明¶
公本其一心在國，原其身中穢垢，扶持全濟，致其祿位，以至今¶
日。間者迷醉，言有違錯，慈恩含忍，不致之於理，使得全完，保育¶
性命。雖必克已責躬，改過投死，以誓神靈；無所用命，則靡寄顔。』¶
於是亮遣琰還成都，官位如故。¶

魏延字文長，義陽人也。建興元年封都亭侯。五年，諸葛亮駐漢¶
中，更以延爲督前部，領丞相司馬、凉州剌史，八年，使延西入羌¶
<pb:CK-KZ_JY249_03p032b>¶
中，魏後將軍費瑶、雍州剌史郭淮與延戰於陽谿，延大破淮等，¶
遷爲前軍師征西大將軍，假節，進封南鄭侯。延每隨亮出，輒欲¶
請兵萬人，與亮異道會于潼關。如韓信故事，亮制而不許。延常¶
謂亮爲怯，歎恨已才用之不盡。¶

　《魏畧》曰：夏侯楙爲安西將軍，鎭長安。亮於南鄭與羣下計議，¶
　延曰：『聞夏侯楙少，主壻也，怯而無謀。今假延精兵五千，負糧¶
　五千，直從褒中出，循秦嶺而東，當子午而北，不過十日可到¶
　長安。楙聞延奄至，必乘船逃走。長安中惟有御史、京兆太守¶
　耳，橫門邸閣與散民之穀足周食也。比東方相合聚，尙二十¶
　許日，而公從斜谷來，必足以達。如此，則一舉而咸陽以西可¶
<pb:CK-KZ_JY249_03p033a>¶
　定矣。』亮以爲此縣危，不如安從坦道，可以平取隴右，十全必¶
　克而無虞，故不用延計。¶

延旣善養士卒，勇猛過人，又性矜高，當時皆避下之。唯楊儀不¶
假借延，延以爲至忿，有如水火。十二年，亮出北谷口，延爲前鋒。¶
出亮營十里，延夢頭上生角，以問占夢趙直，直詐延曰：『夫麒麟¶
有角而不用，此不戰而賊欲自破之象也。』退而告人曰：『角之爲¶
字，刀下用也；頭上用刀，其凶甚矣。』秋，亮病因，密與長史楊儀、司¶
馬費褘、護軍姜維等作身殁之後退軍節度，令延斷後，姜維次¶
之；若延或不從命，軍便自發。亮適卒，秘不發喪，儀令褘往揣延¶
意。指延曰：『丞相雖亡，吾自見在。府親官屬便可將喪還葬，吾自¶
<pb:CK-KZ_JY249_03p033b>¶
當率諸軍擊賊，云何以一人死廢天下之事耶？且魏延何人，當¶
爲楊儀所部勒，作斷後將乎？』因與褘共作行留部分，令褘手書¶
與已連名，告下諸將。褘紿延曰：『當爲君還解楊長史，長史文吏，¶
稀更軍，事必不違命也。』褘出門馳馬而去，延尋悔，追之已不及¶
矣。延遣人覘儀等，遂使欲案亮成規，諸營相次引軍還。延大怒，¶
乘儀未發，率所領徑先南歸，所過燒絕閣道。延、儀各相表叛逆，¶
一日之中，羽檄交至。後主以問侍中董允，留府長史蔣琬，琬、允¶
咸保儀疑延。儀等槎山通道，晝夜兼行，亦繼延後。延先至，據南¶
谷口，遣兵逆擊儀等，儀等令何平在前禦延。平叱延先登曰：『公¶
亡，身尙未寒，汝輩何敢乃爾延？』士眾知曲在延，莫爲用命，軍皆¶
<pb:CK-KZ_JY249_03p034a>¶
㪚延獨與其子數人逃亡，奔漢中。儀遣馬岱追斬之。¶

　《魏畧》曰：諸葛亮病，謂延等云：『我之死後，但謹自守，愼勿復來¶
　也。』令延攝行已事，密持喪去。延遂匿之，行至褒口，乃發喪。亮¶
　長史楊儀宿與延不和，見延攝行軍事，懼爲所害，乃張言延¶
　欲舉眾北附，遂率其眾攻延。延本無此心，不戰軍走，追而殺¶
　之。臣松之以爲此蓋敵國傳聞之言，不得與本傳爭審。¶

楊儀字威公，襄陽人也。建興三年，丞相亮以爲參軍，署府事，將¶
南行。五年，隨亮漢中。八年，遷長史，加綏軍將軍。亮數出軍，儀常¶
規畫分部，籌度糧穀，不稽思慮，斯湏便了。軍戎節度，取辦於儀。¶
亮深惜儀之才幹，憑魏延之驍勇，常恨二人之不平，不忍有所¶
<pb:CK-KZ_JY249_03p034b>¶
偏廢也。十二年，隨亮出屯谷口。亮卒于敵場，儀旣領軍還，又誅¶
討延，自以爲功勳至大，宜當代亮秉政，呼都尉趙正以《周易》筮¶
之，卦得家人，默然不悅。而亮平生密指，以儀性狷狹，意在蔣琬，¶
琬遂爲尙書令、益州剌史。儀至拜爲中軍師，無所統領，從容而¶
巳。初，儀爲先主尙書琬爲尙書郞，後雖俱爲丞相參軍長史，儀¶
每從行，當其勞劇，自惟年官先琬，才能踰之，於是怨憤形于聲¶
色，歎咤之音發于五内。時人畏其言語不節，莫敢從也，唯後軍¶
師費褘往慰省之。儀對褘恨望，前後云云，又語褘曰：『往者丞相¶
亡没之際，吾若舉軍以就魏氏，處世甯當落度如此邪？令人追¶
悔不可復及。』褘密表其言。十三年，廢儀爲民，徙漢嘉郡。儀至徙¶
<pb:CK-KZ_JY249_03p035a>¶
所，復上書誹謗，辭指激切，遂下郡收儀，儀自殺。¶

王連字文儀，南陽人也。建興元年，拜屯騎校尉領，丞相長史，封¶
平陽亭侯。時南方諸郡不賓，諸葛亮將自征之，連諫以爲『此不¶
毛之地，疫癘之鄕，不宜以一國之望，冒險而行』。亮慮諸將才不¶
及巳，意欲必往，而連言輒懇至，故停留者久之。會連卒，子山嗣，¶
官至江陽太守。¶

向寵先主時爲牙門將。秭歸之敗，寵營特完。建興元年封都亭¶
侯，後爲中部督，典宿衞兵。諸葛亮當北行，表與後主曰：『將軍向¶
寵，性行淑均，曉暢軍事，試用於昔日，先帝稱之曰能，是以眾論¶
舉寵爲督。愚以爲營中之事，悉以咨之，必能使行陣和睦，優劣¶
<pb:CK-KZ_JY249_03p035b>¶
得所也。遷中領軍。延熙三年，征漢嘉南蠻，遇害。寵弟充，歴射聲¶
校尉尙書。¶

張裔字君嗣，蜀郡成都人也。治《公羊春秋》、博涉史、漢。汝南許文¶
休入蜀，謂裔幹理敏㨗，是中夏鍾元常之倫也。劉璋時，舉孝廉，¶
爲魚復長，還州署從事，領帳下司馬。張飛自荆州由墊江入，璋¶
授裔兵，拒張飛於德陽陌下，軍敗，還成都爲璋奉使詣先主，先¶
主許以禮其君而安其人也，裔還，城門乃開。先主以裔爲巴郡¶
太守，還爲司金中郞將，典作農戰之器。先是，益州郡殺太守正¶
昂，耆率雍闓恩信著於南土，使命周旋，遠通孫權。乃以裔爲益¶
州太守，徑往至郡。闓遂趦䞡不賓，假鬼教曰：『張府君如瓠壺，外¶
<pb:CK-KZ_JY249_03p036a>¶
雖澤而内實麤，不足殺，令縳與吳。』於是遂送裔於權。會先主薨，¶
諸葛亮遣鄧芝使吳，亮令芝言次可從權請裔裔。自至吳數年，¶
流徒伏匿，權未之知也，故許芝遣裔。裔臨發，權乃引見，問裔曰：¶
『蜀卓氏寡女，亡奔司馬相如，貴土風俗何以乃爾乎？』裔對曰：『愚¶
以卓氏之寡女，猶賢於買臣之妻。』權又謂裔曰：『君還，必用事西¶
朝，終不作田父於閭里也，將何以報我？』裔對曰：『裔負罪而歸，將¶
委命有司。若䝉儌倖得全首領，五十八已前父母之年也，自此¶
以後大王之賜也。』權言笑歡悅，有器裔之色。裔出閤，深悔不能¶
陽愚，卽便就舡，倍道兼行。權果追之，裔已入永安界數十里，追¶
者不能及。旣至蜀，丞相亮以爲參軍，署府事，又領益州治中從¶
<pb:CK-KZ_JY249_03p036b>¶
事。亮出駐漢中，裔以射聲校尉領留府長史，常稱曰：『公賞不遺¶
遠，罰不阿近，爵不可以無功取，刑不可以貴勢免，此賢愚之所¶
以僉亡其身者也。』其明年，北詣亮諮事，送者數百，車乘盈路，裔¶
還書與所親曰：『近者涉道，晝夜接賓，不得甯息，人自敬丞相長¶
史，男子張君嗣附之，疲倦欲死。』其談啁流速，皆此類也。¶

　臣松之以爲談啁貴於機㨗，書疏可容留意。今因書疏之巧，¶
　以著談啁之速，非其理也。¶
¶	
¶	
¶	
<pb:CK-KZ_JY249_03p037a>¶
* 漢丞相諸葛忠武侯集卷之六¶

** 　　附傳¶
楊洪字季休，犍爲武陽人也。先主爭漢中，急書發兵，軍師將軍¶
諸葛亮以問洪，洪曰：『漢中則益州咽喉，存亡之機會，若無漢中¶
則無蜀矣，此家門之禍也。方今之事，男子當戰，女子當運，發兵¶
何疑？』時蜀郡太守法正從先主北行，亮於是表洪領蜀郡太守，¶
眾事皆辦，遂使卽眞。頃之，轉爲益州治中從事。先主征吳不克，¶
還住永安。漢嘉太守黃元素爲諸葛亮所不善，聞先主疾病，懼¶
有後患，舉郡反，燒臨卭城。時亮東行省疾，成都單虛，是以元益¶
無所憚。洪卽啓太子，遣其親兵，使將軍陳曶、鄭綽討元。眾議以¶
<pb:CK-KZ_JY249_03p037b>¶
爲元若不能圍成都，當由越巂據南中，洪曰：『元素性凶暴，無他¶
恩信，何能辦此？不過乘水東下，冀主上平安，面縳歸死；如其有¶
異，奔吳求活耳。勅曶、綽但於南安峽口遮卽便得矣。』曶、綽承洪¶
言，果生獲元洪建興元年賜爵關内侯，復爲蜀郡太守、忠節將¶
軍，後爲越騎校尉，領郡如故。五年，丞相亮北住漢中，欲用張裔¶
爲留府長史，問洪何如？洪對曰：『裔天姿明察，長於治劇，才誠堪¶
之，然性不公平，恐不可專任，不如留向朗。朗情僞差少，裔隨從¶
目下，效其器能，於事兩善。』初，裔少與洪親善。裔流放在吳，洪臨¶
裔郡，裔子郁給郡吏，微過受罰，不特原假。裔後還聞之，深以爲¶
恨，與洪情好有損。及洪見亮出，至裔許，具說所言。裔答洪曰：『公¶
<pb:CK-KZ_JY249_03p038a>¶
留我了矣，明府不能止。』時人或疑洪意自欲作長史，或疑洪知¶
裔自嫌，不願裔處要職，典後事也。後裔與司鹽校尉岑述不和，¶
至於忿恨。亮與裔書曰：『君昔在桓下，營懷，吾之用心，食不知味；¶
後流迸南海，相爲悲歎，寢不安席；及其來還，委付大任，同奬王¶
室，自以爲與君古之石交也。石交之道，舉讐以相益，割骨肉以¶
相明，猶不相謝也，况吾但委噫於元儉，而君不能忍邪？』論者由¶
是明洪無私。洪少不好學問，而忠淸欵亮，憂公如家，事繼母至¶
孝。六年卒官。始洪爲李嚴功曹，嚴未至犍爲而洪已爲蜀郡。洪¶
迎門下書佐何祗，有才䇿功幹，舉郡吏，數年爲廣漢太守，時洪¶
亦尙在蜀郡。是以西土咸服諸葛亮能盡時人之器用也。¶
<pb:CK-KZ_JY249_03p038b>¶

　何祗字君肅，少寒貧，爲人寛厚通濟，體甚壯大，又能飲食，好¶
　聲色，不持節儉，故時人少貴之者。初往郡，後爲督軍從事。時¶
　諸葛亮用法峻密，陰聞祗游戲放縱，不勤所職，當奄往錄獄。¶
　眾人咸爲祗懼。衹密聞之，夜張火見囚，讀諸解狀。諸葛晨往，¶
　祗悉已闇誦，答對解釋，無所凝滯，亮甚異之。出補成都令，時¶
　郫縣令缺，以祗兼二縣。戸口猥多，切近都治，饒諸奸穢，每比¶
　人，常眠睡，値其覺寤，輒得奸詐，眾咸畏祇之發摘，或以爲有¶
　術，無敢欺者。使人投算，祗聽其讀而心計之，不差升合，其精¶
　如此。¶

費詩字公舉，犍爲南安人也。建興三年，隨諸葛亮南行，歸至漢¶
<pb:CK-KZ_JY249_03p039a>¶
陽縣，降人李鴻來詣亮，亮見鴻，時蔣琬與詩在坐。鴻曰：『閒過孟¶
達許，適見王冲從南來，言往者達之去就，明公切齒，欲誅達妻¶
子，賴先主不聽耳。』達曰：『諸葛公見顧有本末，終不爾也。』盡不信¶
冲言，委仰明公，無復已已。』亮謂琬詩曰：『還都當有書與子度相¶
聞。』詩進曰：『孟達小子，昔事振威不忠，後又背叛先主，反覆之人，¶
何足與書邪？』亮默然不答。亮欲誘達以爲外援，竟與達書曰：『往¶
年南征，𡻕未及還，適與李鴻會於漢陽，承知消息，慨然永嘆，以¶
存足下平素之心，豈徒空託名榮，貴爲華離乎？鳴呼孟子，斯實¶
劉封侵陵足下，以傷先主待士之義。又鴻道王冲造作虛語，云¶
足下量度吾心，不受冲說。尋表明之言，追平生之好，依依東望，¶
<pb:CK-KZ_JY249_03p039b>¶
故遣有書。』達得亮書，數相交通，辭欲叛魏。魏遣司馬宣王征之，¶
卽斬滅達。亮亦以達無欵誠之心，故不救助也。蔣琬秉政，以詩¶
爲諫議大夫，卒於家。杜微字國輔，梓潼涪人也。少受學於廣漢¶
任安。劉璋辟爲從事，以疾去官。及先主定蜀，微常稱聾，閉門不¶
出。建興二年，丞相亮領益州牧，選迎皆妙簡舊德，以秦宓爲别¶
駕王，梁爲功曹，微爲主簿。微固辭，轝而致之。旣至，亮引見微，微¶
自陳謝。亮以微不聞人語，於坐上與書曰：『服聞德行，饑渴厯時，¶
清濁異流，無緣咨覯。王元泰、李伯仁、王文儀、楊季休、丁君幹、李¶
永南兄弟、文仲寶等，每歎高志，未見如舊。猥以空虛，統領貴州，¶
德薄任重，慘慘憂慮。朝廷主公今年始十八，天姿仁敏，愛德下¶
<pb:CK-KZ_JY249_03p040a>¶
士。天下之人思慕漢室，欲與君因天順民，輔此明主，以隆季興¶
之功，著勳於竹帛也。以爲賢愚不相爲謀，故自割絕，守勞而已，¶
不圖自屈也。』微自乞老病求歸，亮又與書答曰：『曹丕篡弑，自立¶
爲帝，是猶土龍芻狗之有名也。欲與羣賢因其邪僞，以正道滅¶
之。怪君未有相誨，便欲求還於山野。丕又大興勞役，以向吳、楚¶
今因丕多務，且以閉境勤農，育養民物，竝治甲兵，以待其挫，然¶
後伐之，可使兵不戰民不勞而天下定也。君但當以德輔時耳，¶
不責君軍事，何爲汲汲欲求去乎？』其敬微如此。拜爲諫議大夫，¶
以從其志。¶

周羣字仲直，巴西閬中人也。父舒字叔布，少學術於廣漢楊厚，¶
<pb:CK-KZ_JY249_03p040b>¶
名亞董扶、任安。羣少受學於舒，專心候業，所言多中。先主定蜀，¶
署儒林校尉。先主欲與曹公爭漢中，問羣，羣對曰：『當得其地，不¶
得其民也。若出徧軍，必不利，當戒愼之。』時州後部司馬蜀張裕¶
亦曉占候，而天才過羣，裕字南和。諫先主曰：『不可爭漢中，軍必¶
不利。』先主竟不用裕言，果得地而不得民也。遣將軍吳蘭、雷同¶
等入武都，皆没不還，悉如羣言。於是舉羣茂才。裕又私言人曰：¶
『𡻕在庚子，天下當易代，劉氏祚盡矣。主公得益州，九年之後，寅¶
夘之間當失之。』人密白其言。初，先主與劉璋會涪時，裕爲璋從¶
事，侍坐。其人饒鬚，先主嘲之曰：『昔吾居涿縣，特多毛姓，東西南¶
北皆諸毛也，涿令稱曰「諸毛繞涿居乎？」』裕卽答曰：『昔有作上黨¶
<pb:CK-KZ_JY249_03p041a>¶
潞長，遷爲涿令涿令者，去官還家，時人與書，欲署潞則失涿，欲¶
署涿則失潞，乃署曰「潞涿君」。』先主無鬚，故裕以此及之。先主常¶
銜其不遜，加忿其漏言，乃顯裕諫爭漢中不驗，下獄，將誅之。諸¶
葛亮表請其罪，先主答曰：『芳蘭生門，不得不鉏。』裕遂棄市。後魏¶
氏之立，先主之薨，皆如裕所刻。又曉相術，每舉鏡視面，自知刑¶
死，未嘗不撲之於地也。羣卒，子臣頗傳其術。¶

來敏字敬達，義陽新野人，來歙之後也。後主踐阼，爲虎賁中郎¶
將。丞相亮住漢中，請爲軍祭酒、輔軍將軍，坐事去職。¶

　亮集有教曰：『將軍來敏對上官顯言「新人有何功德而奪我¶
　榮資與之邪？諸人共憎我，何故如是？」敏年老狂悖，生此怨言。¶
<pb:CK-KZ_JY249_03p041b>¶
　昔成都初定，議者以爲來敏亂羣，先帝以新定之際，故遂含¶
　容，無所禮用。後劉子初，選以爲太子家令，先帝不悅而不忍¶
　拒也。後主卽位，吾闇於知人，遂復擢爲將軍祭酒，違議者之¶
　審見，背先帝所疎外，自謂能以敦厲薄俗，帥之以義。今旣不¶
　能，表退職，使閉門思愆。』¶

尹默字思潛，梓潼涪人也。益部多貴今文而不崇章句，默知其¶
不博，乃遠游荆州，從司馬德操、宋仲子等受古學。皆通諸經史，¶
又專精於《左氏春秋》，自劉歆條例，鄭眾、賈逵，父子陳元，方服䖍¶
注說，咸畧誦述，不復按本。先主定益州，領牧，以爲勸學從事，及¶
立太子，默爲僕射，以左氏傳授後主。後主踐阼，拜諫議大夫。丞¶
<pb:CK-KZ_JY249_03p042a>¶
相亮住漢中，請爲軍祭酒。亮卒，還成都，拜大中大夫，卒。子宗傳¶
其業，爲博士。¶

譙周字允南，巴西西充國人也。父[山*并]，字榮始，治尙書，兼通諸經¶
及圖、緯。州郡辟請，皆不應，州就假師友從事。周幼孤，與母兄同¶
居。旣長，耽古篤學，家貧未嘗問産業，誦讀典籍，欣然獨笑，以忘¶
寢食。研精六經，尤善書札。頗曉天文，而不以留意；諸子文章非¶
心所存，不悉徧視也。身長八尺，體貌素朴，性推誠不飾，無造次¶
辯論之才，然潛識内敏。建興中，丞相亮領益州牧，命周爲勸學¶
從事。¶

　《蜀記》曰：周初見亮，左右皆笑。旣出，有司請推笑者，亮曰：『孤尙¶
<pb:CK-KZ_JY249_03p042b>¶
　不能忍，况左右乎。』¶

亮卒於敵庭，周在家聞問，卽便奔赴，尋有詔書禁斷，惟周以速¶
行得達。¶

黃權字公衡，巴西閬中人也。先主東伐吳，以權爲鎭北將軍，督¶
江北軍以防魏師；南軍敗績，先主引退。而道隔絕，權不得還，故¶
率將所領降于魏。有司執法，白收權妻子。先主曰：『孤負黃權，權¶
不負孤也。』待之如初。¶

　臣松之以爲漢武用虛罔之言，滅李陵之家，劉主拒憲司所¶
　執，宥黃權之室，二主得失縣邈遠矣。詩云：『樂只君子，保艾爾¶
　後。』其劉主之所謂也。¶
<pb:CK-KZ_JY249_03p043a>¶

魏文帝謂權曰：『君捨逆効順，欲追蹤陳、韓邪？』權對曰：『臣過受劉¶
主殊還，降吳不可，還蜀無路，是以歸命。且敗軍之眾，免死爲幸，¶
何古人之可慕也？』文帝善之，蜀降人或云誅權妻子，權知其虛¶
言，未便發喪。¶

　《漢魏春秋》曰：文帝詔令發喪，權答曰：『臣與劉、葛推誠相信，明¶
　臣本志。疑惑未實，請湏後問。』¶

後得審問，果如所言。及先主薨問至，魏羣臣咸賀而權獨否。司¶
馬宣王深器之，問權曰：『蜀中有卿輩幾人？』權笑而答曰：『不圖明¶
公見顧之重也。』宣王與諸葛亮書曰：『黃公衡，快士也，每坐起歎¶
述足下，不去口實。』卒，諡曰景侯。子邕嗣，邕無子，絕。權留蜀子崇，¶
<pb:CK-KZ_JY249_03p043b>¶
爲尙書郞，隨衛將軍諸葛瞻拒鄧艾。到涪縣，瞻盤桓未進，崇屢¶
勸瞻宜速行據險，無令敵得入平地。瞻猶豫未納，崇至於流涕。¶
會艾長驅而前，瞻𨚫戰至綿竹，崇帥厲軍士，期於必死，臨陣自¶
殺。¶

李恢字德昂，建甯俞元人也。章武元年，庲降都督鄧方卒，先主¶
問恢：『誰可代者？』恢對曰：『人之才能，各有長短，故孔子曰：「其使人¶
也器之」。且夫明主在上，則臣下盡情，是以先零之役，趙充國曰¶
「莫若老臣」。臣竊不自揆，惟陛下察之。』先主笑曰：『孤之本意，亦已¶
在卿矣。』遂以恢爲庲降都督，使持節領交州剌史，住平蠻縣。¶

　臣松之訉之蜀人，云庲降地名，去蜀二千餘里，時未有甯州，¶
<pb:CK-KZ_JY249_03p044a>¶
　號爲南中，立此職以總攝之。晉泰始中，分爲甯州。¶

先主薨，高定恣雎於越嶲，雍闓䟦扈於建甯，朱襃反叛於牂牁。¶
丞相亮南征，先由越嶲，而恢案道向建甯。諸縣大相糾合，圍恢¶
軍於昆明。時恢眾少敵倍，又未得亮聲息，紿謂南人曰：『官軍糧¶
盡，欲規退還，吾中間久斥鄕里，乃今得旋，不能復北，欲還與汝¶
等同計謀，故以誠相告。』南人信之，故圍守怠緩。於是恢出擊，大¶
破之，追犇逐北，南至槃江，東接牂牁，與亮聲勢相連。南土平定，¶
恢軍功居多，封漢興亭侯，加安漢將軍。後軍還，南蠻復叛，殺害¶
守將。恢身往撲討，鉏盡惡類，徙其豪帥于成都，賦出叟、濮耕牛¶
戰馬金銀犀革，充繼軍資，于時費用不乏。建興七年，以交州屬¶
<pb:CK-KZ_JY249_03p044b>¶
吳，解恢刺史。更領建甯太守，以還居本郡。徙居漢中，九年卒。子¶
遺嗣。恢弟子球，羽林右部督，隨諸葛瞻拒鄧艾，臨陣授命，死于¶
緜竹。¶

吕凱字季平，永昌不韋人也。¶

　孫盛《蜀世譜》曰：初，秦徙吕不韋子弟宗族於蜀漢。漢武帝時，¶
　開西南蠻，置郡縣，徙吕氏以充之，因曰不韋縣。¶

仕郡五官掾功曹。時雍闓等聞先主薨於永安，驕黠滋甚。都護¶
李嚴與闓書六紙，解喻利害，闓但答一紙曰：『蓋聞天無二日，土¶
無二王，今天下鼎立，正朔有三，是以遠人惶惑，不知所歸也。』其¶
桀慢如此。闓爲永昌太守。永昌旣在益州郡之西，道路雍塞，與¶
<pb:CK-KZ_JY249_03p045a>¶
蜀隔絕，而郡太守改易，凱與府丞蜀郡王伉帥厲吏民，閉境拒¶
闓。闓數移檄永昌，稱說云云。凱答檄曰：『天降喪亂，奸雄乘釁，天¶
下切齒，萬國悲悼，臣妾大小，莫不思竭筋力，肝腦塗地，以除國¶
難。伏惟將軍世受漢恩，以爲當躬聚黨眾，率先啟行，上以報國¶
家，下不負先人，書功竹帛，遺名千載。何期臣僕吳越，背本就末¶
乎？昔舜勤民事，隕于蒼梧，書籍嘉之，流聲無窮。崩于江浦，何足¶
可悲？文、武受命，成王乃平。先帝龍興，海内望風，宰臣聰睿，自天¶
降康。而將軍不覩盛衰之紀，成敗之符，譬如野火在原，蹈履河¶
氷，火滅氷泮，將何所依附？曩者將軍先君雍侯，造怨而封，竇融¶
知興，歸志世祖，皆流名後葉，世歌其美。今諸葛丞相英才挺出，¶
<pb:CK-KZ_JY249_03p045b>¶
深覩未萌，受遺託孤，翊贊季興，與眾無忌，錄功忘瑕。將軍若能¶
翻然改圖，易跡更步，古人不難追，鄙土何足宰哉？蓋聞楚國不¶
恭，齊桓是責，夫差僭號，晉人不長，况臣於非主，誰肯歸之邪？竊¶
惟古義，臣無越境之交，是以前後有來無往。重承吿示，發憤忘¶
食，故畧陳所懷，惟將軍察焉。』凱恩威内著，爲郡中所信，故能全¶
其節。及丞相南征討闓，旣發在道，而闓已爲高定部曲所殺。亮¶
至南，上表曰：『永昌郡吏吕凱、府丞王伉等，執忠絕域，十有餘年，¶
雍闓、高定偪其東北，而凱等守義不與交通。臣不意永昌風俗¶
敦直乃爾。』以凱爲雲南太守，封陽遷亭侯。會爲叛蠻所害，子祥¶
嗣。而王伉亦封亭侯，爲永昌太守。¶
<pb:CK-KZ_JY249_03p046a>¶

王平字子均，巴西岩渠人也。建興六年，屬參軍馬謖先鋒。謖舍¶
水上山，舉錯煩擾，平連規諫謖，謖不能用，大敗於街亭。眾盡星¶
散，惟平所領千人，鳴鼓自持，魏將張郃疑其伏兵，不往偪也。於¶
是平徐徐收合諸營遺迸，率將士而還。丞相亮旣誅馬謖及將¶
軍張休、李盛，奪將軍王襲等兵，平特見崇顯，加拜參軍，統五部¶
兼當營事，進位討㓂將軍，封亭侯。九年，亮圍祈山，平别守南圍。¶
魏大將軍司馬宣王攻亮，張郃攻平，平堅守不動，郃不能克。十¶
二年，亮卒於武功，軍退還，魏延作亂，一戰而敗，平之功也。遷後¶
典軍、安漢將軍，副車騎將軍吳壹住漢中，又領漢中太守。十五¶
年，進封安漢侯，代壹督漢中。¶
<pb:CK-KZ_JY249_03p046b>¶

蔣琬字公琰零陵湘鄉人也弱冠與外弟泉陵劉敏俱知名琬¶
以州書佐隨先主入蜀除廣都長先主嘗因游觀奄至廣都見¶
琬眾事不理時又沈醉先主大怒將加罪戮軍師將軍諸葛亮¶
請曰蔣琬社稷之器非百里之才也其爲政以安民爲本不以¶
修飾爲先願主公重加察之先主雅敬亮乃不加罪倉卒但免¶
官而已建興元年丞相亮開府辟琬爲東曹椽舉茂才琬固讓¶
劉邕陰化龎延廖淳亮教答曰思惟背親捨德以殄百姓眾人¶
旣不隱於心實又使遠近不解其義是以君宜顯其功舉以明¶
此選之淸重也遷爲參軍五年亮住漢中琬與長史張裔統留¶
府事八年代裔爲長史加撫軍將軍亮數外出琬常足食足兵¶
<pb:CK-KZ_JY249_03p047a>¶
以相供給亮每言公琰託志忠雅當與吾共贊王業者也密表¶
後主曰臣若不幸後事宜以付琬亮卒以琬爲尙書令俄而加¶
行都護假節領益州剌史遷大將軍錄尙書事封安陽亭侯時¶
新喪元帥遠近危悚琬出類㧞萃處羣僚之右旣無戚容又無¶
喜色神守舉止有如平日由是眾望漸服子斌嗣爲綏武將軍¶
漢城護軍魏大將軍鍾會至漢城與斌書曰巴蜀賢智文武之¶
士多矣至於足下諸葛思遠譬諸草木吾氣類也桑梓之敬古¶
今所敦西到欲奉瞻尊太君公侯墓當灑掃墳塋奉祠致敬願¶
告其所在斌答書曰知惟臭味意眷之隆雅託通流未拒來謂¶
也亡考昔遭疾疚亡於涪縣卜云其吉遂安厝之知君西邁乃¶
<pb:CK-KZ_JY249_03p047b>¶
欲屈駕修敬墳墓視予猶父顔子之仁也聞命感愴以增情思¶
會得斌書報嘉歎意義及至涪如其書云¶
費褘字文偉江夏鄳人也少孤依族父伯仁伯仁姑益州牧劉¶
璋之母也璋遣使迎仁仁將褘遊學入蜀會先主定蜀褘遂留¶
益土與汝南許叔龍南郡董允齊名時許靖喪子允與褘欲共¶
會其葬所允白父和請車和遣開後鹿車給之允有難載之色¶
褘便從前先上及至喪所諸葛亮及諸貴人悉集車乘甚鮮允¶
猶神色未泰而褘晏然自若持車人還和問之知其如此乃謂¶
允曰吾常疑汝於文偉優劣未别也而今而後吾意了矣先主¶
立太子褘與允俱爲舍人遷庶子後主踐位爲黃門侍郞丞相¶
<pb:CK-KZ_JY249_03p048a>¶
亮南征還羣寮於數十里逢迎年位多在褘右而亮特命褘同¶
載由是眾人莫不易觀亮以初從南歸以褘爲昭信校尉使吳¶
孫權性旣滑稽嘲啁無方諸葛恪羊道等才博果辯論難鋒至¶
褘辭順義篤據理以答終不能屈¶
　褘别傳曰孫權每别酌好酒以飲褘視其已醉然後問以國¶
　事并論當世之務辭難累至褘輒辭以醉退而撰次所問事¶
　事條答無所遺失¶
權甚器之謂褘曰君天下淑德必當股肱蜀朝恐不能數來也¶
　褘别傳曰權乃以手中常所執寶刀贈之褘答曰臣以不才¶
　何以堪明命然刀所以討不庭禁暴亂者也但願大王勉建¶
<pb:CK-KZ_JY249_03p048b>¶
　功業同奬漢室臣雖闇弱終不負東顧¶
還遷爲侍中亮北住漢中請褘爲參軍以奉使稱旨頻頻至吳¶
建興八年轉爲中護軍後又爲司馬值軍師魏延與長史楊儀¶
相憎惡每至竝坐爭論延或舉刃挺儀儀泣涕橫集褘常入其¶
坐間諫喻分别終亮之世各盡延儀之用者褘匡救之力也亮¶
卒褘爲後軍師頃之代蔣琬爲尙書令¶
　褘别傳曰于時軍國多事公務煩猥褘識悟過人每省讀書¶
　記目暫視已究其意旨其速數倍於人終亦不忘常以朝晡¶
　聽事其間接納賓客飲食嬉戲加之博奕每盡人之歡事亦¶
　不廢董允代禕爲尙書令欲斆禕之所行旬日之中事多愆¶
<pb:CK-KZ_JY249_03p049a>¶
　滯允乃歎曰人才力相縣若此甚遠非吾之所及也聽事終¶
　日猶有不暇爾¶
琬自漢中還涪禕遷大將軍錄尙書事延熙七年魏軍次于興¶
勢假禕節率眾往禦之光祿大夫來敏至禕許别求共圍棊于¶
時羽檄交馳人馬擐甲嚴駕已訖禕與敏留意對戲色無厭倦¶
敏曰向𦕬觀試君耳君信可人必能辨賊者也禕至敵遂退封¶
成鄉侯¶
姜維字伯約天水冀人也丞相亮辟爲倉曹椽加奉義將軍封¶
當陽亭者侯時二十七亮與留府長史張裔參軍蔣琬書曰姜¶
伯約忠勤時事思慮精密考其所有永南季常諸人不如也其¶
<pb:CK-KZ_JY249_03p049b>¶
人凉州上士也又曰湏先教中虎步兵五六千人姜伯約甚敏¶
於軍事旣有膽義深解兵意此人心存漢室而才兼於人畢教¶
軍事當遣詣宫覲見主上亮卒維還成都維自以練西方風俗¶
兼負其才武欲誘諸羌胡以爲羽翼謂自隴以西可斷而有也¶
每欲興軍大舉費禕常裁制不從與其兵不過萬人¶
　漢晉春秋曰費禕謂維曰吾等不如丞相亦已遠矣丞相猶¶
　不能定中夏况吾等乎且不如保國治民敬守社稷如其功¶
　業以俟能者無以爲希冀儌倖而決成敗於一舉若不如志¶
　悔之無及¶
鄧艾前據成都維等初聞諸葛瞻破或聞後主欲固守成都或¶
<pb:CK-KZ_JY249_03p050a>¶
聞欲東入吳或聞欲南入建甯於是引軍由廣漢郪道以審虛¶
實尋被後主勅令乃投戈放甲詣會於涪軍前將士咸怒援刀¶
砍石¶
　千寶晉記云會謂維曰來何遲也維正色流涕曰今日見此¶
　爲速矣會甚竒之¶
會厚待維等皆權還其印號節蓋會與維出則同轝坐則同席¶
謂長史杜預曰以伯約比中土名士公休太初不能勝也¶
　世語曰時蜀官屬皆天下英俊無出維右¶
會旣構鄧艾艾檻車徵因將維等詣成都自稱益州牧以叛¶
　漢晉春秋曰會陰懷異圖維見而知其心謂可構成擾亂以¶
<pb:CK-KZ_JY249_03p050b>¶
　圖克復也乃詭說會曰聞君自淮南已來算無遺䇿晉道克¶
　昌皆君之力今復定蜀威德振世民高其功主畏其謀欲以¶
　此安歸乎夫韓信不背漢於擾攘以見疑於旣平大夫種不¶
　從范蠡於五湖卒伏劍而妄死彼豈闇主愚臣哉利害使之¶
　然也今君大功旣立大德已著何不法陶朱公泛舟絕迹全¶
　功保身登峨嵋之領而從赤松游乎會曰君言遠矣我不能¶
　行且爲今之道或未盡于此也維曰其他則君智力之所能¶
　無煩於老夫矣由是情好歡甚　華陽國志曰維教會誅北¶
　來諸將旣死徐欲殺會盡坑魏兵還復蜀祚密書與後主曰¶
　願陛下忍數日之辱臣欲使社稷危而復安寰宇傾而復奠¶
<pb:CK-KZ_JY249_03p051a>¶
　　孫盛晉陽秋曰盛以永和初從安西將軍平蜀見諸故老¶
　言姜維旣降之後密與劉襌表疏說欲僞服事鍾會因殺之¶
　以復蜀土會事不㨗遂至遂滅蜀人于今傷之盛以爲古人¶
　云非所困而困焉名必辱北所據而據焉身必危旣辱且危¶
　死期將至其姜維之謂乎鄧艾之入江由士眾鮮少維進不¶
　能奮節綿竹之下退不能總帥五將擁衛蜀主思後圖之計¶
　而乃反覆於逆順之間希違情於難冀之會以衰弱之國而¶
　屢觀兵於三秦巳滅之邦冀理外之竒舉不亦闇哉¶
　臣松之以爲盛之譏維又爲不當于時鍾會大眾旣造劒閣¶
　維與諸將列營守險會不得進巳議還計全蜀之功幾乎立¶
<pb:CK-KZ_JY249_03p051b>¶
　矣但鄧艾詭道傍入出於其後諸葛瞻旣敗成都自潰維若¶
　回軍救内則會乘其背當時之勢焉得兩濟而責維不能奮¶
　節綿竹擁衞蜀主非其理也會欲盡坑魏將以舉大事授維¶
　重兵使爲前驅若令魏將皆死兵事在維手殺會復蜀不爲¶
　難也夫功成理外然後爲竒不可以事有差失而抑謂不然¶
　設使田單之計邂逅不會復可謂之愚闇哉¶
欲授維兵五萬人使爲前驅魏將士憤發殺會及維維妻子皆¶
伏誅¶
　世語曰維死時見剖胆如斗大¶
郤正著論論維曰姜伯約據上將之重處羣臣之右宅舍弊薄¶
<pb:CK-KZ_JY249_03p052a>¶
資財無餘側室無妾媵之䙝後庭無聲樂之娛衣服取供輿馬¶
取備飲食節制不奢不約官給費用隨手消盡察其所以然者¶
非以激貪厲濁抑情自割也直謂如是爲足不在多求凡人之¶
談常譽成毁敗扶高抑下咸以姜維投厝無所身死宗滅以是¶
貶削不復料擿異乎春秋褒貶之義矣如姜維之樂學不倦清¶
素節約自一時之儀表也¶
鄧芝字伯苗義陽新野人漢司徒禹之後也漢末入蜀未見知¶
待時益州從事張裕善相芝往從之裕謂芝曰君年過七十位¶
至大將軍封侯芝聞巴西太守龐羲好士往依焉先主定益州¶
芝爲郫邸閣督先主出至郫與語大竒之擢爲郫令遷廣漢太¶
<pb:CK-KZ_JY249_03p052b>¶
守所在清嚴有治績入爲尙書先主薨於永安先是吳王孫權¶
請和先主累遣宋瑋費禕等與相報答丞相諸葛亮深慮權聞¶
先主殂隕恐有異計未知所如芝見亮曰今主上幼弱初在位¶
宜遣大使重申吳好亮答之曰吾思之久矣未得其人耳今日¶
始得之芝問其人爲誰亮曰卽使君也乃遣芝修好於權權果¶
狐疑不時見芝芝乃自表請見權曰臣今來亦欲爲吳非但爲¶
蜀也權乃見之語芝曰孤誠願與蜀和親然恐蜀主幼弱國小¶
勢偪爲魏所乘不自保全以此猶豫耳芝對曰吳蜀二國四州¶
之地大王命世之英諸葛亮亦一時之傑也蜀有重險之固吳¶
有二江之阻合此二長共爲脣齒進可并兼天下退可鼎足而¶
<pb:CK-KZ_JY249_03p053a>¶
立此理之自然也大王今若委質於魏魏必上望大王之入朝¶
下求太子之内侍若不從命則奉辭伐叛蜀必順流見可而進¶
如此江南之地非復大王之有也權默然良久曰君言是也遂¶
自絕魏與蜀連和遣張温報聘於蜀蜀復令芝重往權謂芝曰¶
若天下太平二主分治不亦樂乎芝對曰夫天無二日土無二¶
王如并魏之後大王未深識天命者也君各茂其德臣各盡其¶
忠將提袍鼓則戰爭方始耳權大笑曰君之誠欵乃當爾邪權¶
與亮書曰丁厷掞張¶
　掞音夷念反或作豔臣松之案漢書禮樂志曰長離前掞光¶
　耀明左思蜀都賦摛藻掞天庭孫權蓋謂丁厷之言多浮豔¶
<pb:CK-KZ_JY249_03p053b>¶
　也¶
陰化不盡和合二國唯有鄧芝及亮北住漢中以芝爲中監軍¶
揚武將軍亮卒遷前軍師前將軍領州剌史封陽武亭侯頃¶
之爲督江州權數與芝相聞饋遺優渥延熙六年就遷爲車騎¶
將軍後假節十一年涪陵國人殺都尉反叛芝率軍征討卽梟¶
其渠帥百姓安堵¶
　華陽國志曰芝征涪陵見玄猿緣山芝性好弩手自射猿中¶
　之猿㧞其箭卷木葉塞其創芝曰嘻吾違物之性其將死矣¶
　一日芝見猿抱子在樹上引弩射之中猿母其子爲拔箭以¶
　　木葉塞創芝乃歎息投弩水中自知當死¶
<pb:CK-KZ_JY249_03p054a>¶
十四年卒芝爲大將軍二十餘年賞罰明斷善䘏卒伍身之衣¶
食資仰於官不苟素儉然終不治私産妻子不免饑寒死之日¶
家無餘財性剛簡不飾意氣不得士類之和於時人少所敬貴¶
唯器異姜維云子良襲爵景耀中爲尙書左選郞晉朝廣漢太¶
守¶
張翼字伯恭犍爲武陽人也建興九年爲庲降都督綏南中郞¶
將翼性持法嚴不得殊俗之歡心耆率劉胄背叛作亂翼舉兵¶
討胄胄未破會被徵當還羣下咸以爲宜便馳騎卽罪翼曰不¶
然吾以蠻南蠢動不稱職故還耳然代人未至吾方臨戰塲當¶
運糧積穀爲滅賊之資豈可以黜退之故而廢公家之務乎於¶
<pb:CK-KZ_JY249_03p054b>¶
是統攝不懈代到乃發馬忠因其成基以破殄胄丞相亮聞而¶
善之亮出武功以翼爲前軍都督領扶風太守亮卒拜前領軍¶
追論討劉胄功賜爵關内侯¶
¶	
<pb:CK-KZ_JY249_04p001a>¶
@fw1重刋道藏輯要¶
* 漢丞相諸葛忠武侯集卷之七¶
　　　　　　　　　　　　　三十六世孫羲基編輯¶
** 　遺文¶
　　黃陵廟記(節文)¶
僕躬耕南陽之畝遂蒙劉氏顧草廬勢不可御計事善之於是¶
情好日密相拉總帥趨蜀道履黃牛因覩江山之勝亂石排空¶
驚濤拍岸斂巨石於江中崔嵬巑岏列作三峯平治浲水順遵¶
其道非神扶助於禹人力奚能致此耶僕縱步環覽乃見江左¶
大山壁立林麓峯巒如畫熟視於大江重複石壁間有神像影¶
<pb:CK-KZ_JY249_04p001b>¶
現焉鬢髮鬚眉冠裳宛然如彩畫者前𥪡一旌旗右駐一黄犢¶
猶有董工開導之勢古傳所載黃龍助禹開江治水九載而功¶
成信不誣也惜乎廟貌廢去使人太息神有功助禹開江不事¶
鑿斧順濟舟航當廟食兹土僕復而興之再建其廟號目之曰¶
黃牛廟以顯神功¶
　陳仁錫曰此記惜是節文武侯文字絶竒此亦卧龍之片鱗¶
　耳¶
　陸游云黃牛廟靈感神封嘉應保安侯皆紹興以來制書也¶
　其下卽無義灘亂石塞中流望之可畏傳云神佐夏禹治水¶
　有功故食於此門左右立小石馬廟後叢木似冬青而非葉¶
<pb:CK-KZ_JY249_04p002a>¶
　有黑文類符篆然葉各不同夜舟人來吿請無擊更皷云廟¶
　後山中多虎聞皷則出¶
　范成大云黃牛峽上有洺川廟黃牛之神也亦云助禹所疏¶
　川者廟在大峯峻壁之上有黃跡如牛一黑跡如人牽之云¶
　此其神也順流而下黃牛峽盡則扇子峽過此則峽中灘盡¶
　矣¶
　　梁父吟¶
　齊勇士陳開疆顧冶子公孫捷晏嬰讒之景公曰王摘三桃¶
　自食其一各令說功高者賜一顆陳顧遂食之公孫自刎而¶
　陳顧懷慚亦從而刎侯出齊城見三墳有感而作¶
<pb:CK-KZ_JY249_04p002b>¶
步出齊城門遙望蕩陰里里中有三墳壘壘正相似問是誰家¶
冢田疆古冶氏力能排南山文能絶地理一朝被讒言二桃殺¶
三士誰能爲此謀相國齊晏子¶
　　白鳩篇¶
翩翩白鳩再飛再鳴懷我君德來集君庭白雀呈瑞素羽明鮮¶
翔庭無翼以應仁乾皎皎鳴鳩或丹或黃樂我君惠振羽來翔¶
東壁餘光魚在江湖惠而不費敬我微軀策我良駟習我驅馳¶
與君周旋樂道忘饑我心虛靜我志霑濡彈琴皷瑟聊以自娛¶
淩雲登臺浮游太清攀龍附鳳自望身輕¶
　　司馬季主碑贊¶
<pb:CK-KZ_JY249_04p003a>¶
　眞誥云(司馬)季主漢人也得道尸解留枕席以代形粗似其身¶
　不異家人乃塟之於蜀昇盤山之南諸葛武侯爲之碑贊云¶
玄漠太寂混合陰陽天地交泮萬品滋彰先生理著分别柔剛¶
鬼神以觀六度顯明¶
　　上後主¶
臣先進虎步監孟琰據武功水東司馬懿因渭水漲以二十日¶
率騎萬人來攻琰營臣作竹橋越水射之賊見橋垂成便引兵¶
退¶
　　與吳王¶
所送白毦薄少重見辭謝益以增慙¶
<pb:CK-KZ_JY249_04p003b>¶
　　遺表¶
伏念臣賦性拙直遭時艱難興師北伐未獲全功何期病在膏¶
肓命垂旦夕伏願陛下清心寡慾約己愛民達孝道於先君布¶
仁心於寰宇提拔逸隱以進賢良屏黜奸讒以厚風俗臣家成¶
都有桑八百株薄田十五頃子孫衣食自有餘饒臣身在外别¶
無調度隨時衣食悉仰於官不别治生以長尺寸臣死之日不¶
使内有餘帛外有贏財以負陛下也¶
　　與兄子瑜書¶
綏陽小谷雖山崖紀重溪水縱橫難用行軍者邏候往來要道¶
通人今使前軍斫治此道以向陳倉足以扳連賊勢使不得分¶
<pb:CK-KZ_JY249_04p004a>¶
兵東行¶
　　又¶
兄嫌白帝兵非精練到所督則先主帳下白毦西方上兵也嫌¶
其少也當復部分江州兵以廣益之¶
　　又¶
殷往嗣秀才之僑盼者也東吳菰蘆中乃有竒偉如此人¶
　　又¶
前趙子龍燒赤崖以北閣道緣谷一百餘里其閣梁一頭入山¶
腹其一頭立柱於水中今水大而急不得安柱此其窮極不可¶
强也¶
<pb:CK-KZ_JY249_04p004b>¶
　　又¶
頃大山[~暴]出赤崖以南橋閣悉壞時趙子龍與鄧伯苗一戍赤¶
崖屯田一戍赤崖口但得緣厓與伯苗相聞而已¶
　　又¶
旣蒙東朝厚遇依依於子弟又子喬良器爲之惻愴見其所與¶
亮器物感用流涕¶
　　與張裔書¶
去婦不顧門萎韮不入園以婦人之性草菜之情猶有所恥想¶
忠壯者意何所之¶
　　與陸遜書¶
<pb:CK-KZ_JY249_04p005a>¶
家旡年老而恪性疎今使典糧穀糧穀軍之最要僕雖在遠竊¶
用不安足下特爲啟至尊轉之¶
　　與步騭書¶
僕前軍在五丈原原在武功西十里馬冢在武功東十餘里有¶
高勢攻之不便是以留耳¶
　　戒外甥¶
夫志當存高遠慕先賢絕情欲棄凝滯使庶幾之情揭然有所¶
存惻然有所感忍屈伸去細碎廣咨問除嫌吝何損於美趣何¶
患於不濟若志不强毅意不忼慨徒碌碌滯於俗默默束於情¶
永竄伏於凡庸不免於下流也¶
<pb:CK-KZ_JY249_04p005b>¶
　　戒子¶
君子之行靜以修身儉以養德非澹泊無以明志非甯靜無以¶
致遠夫學須靜也才須學也非學無以廣才非靜無以成學慆¶
慢則不能研精險躁則不能理性年與時馳意與𡻕去遂成枯¶
落悲嘆窮廬將復何及也¶
　　又¶
夫酒之設合禮致情適體歸性禮終而退此和之至也主意未¶
殫賓有餘倦可以至醉無致迷亂¶
　　教¶
計一𡻕運用蓬旅簟千萬具¶
<pb:CK-KZ_JY249_04p006a>¶
　寰宇記云渝瀘漢遂合皆出簟子以桃竹爲之柳宗元詩桃¶
　笙葵扇安可常言以桃竹爲笙也方言簟宋魏間謂之笙¶
　　又¶
作部作匕首五百枚以給騎士又曰勅作部皆作十拆矛以給¶
之¶
　　又¶
始出營竪矛㦸舒旛旗鳴皷角行三里辟矛㦸結旛旗鳴皷角¶
未至營三里復竪矛㦸舒旛旗鳴皷角至營復結旛旗上皷角¶
違令者髠¶
　　格言¶
<pb:CK-KZ_JY249_04p006b>¶
勢利之交難以經遠士之相知温不增華寒不改葉貫四時而¶
不衰厯坦險而益固¶
　　遠涉帖¶
師徒遠涉道路甚艱自及褒斜幸皆無恙使還馳此不復具¶
　　如秤帖¶
吾心如秤不能爲人作輕重¶
　張栻曰貞觀政要載公此二語眞孔明語也觀廖立李平之¶
　事可見矣¶
　楊愼曰太平御覽載公語曰我心如秤不能爲人作低昻唐¶
　朝曾投人啟曰推諸葛之秤心負姜維之斗胆¶
<pb:CK-KZ_JY249_04p007a>¶
　　與張魯¶
靈仙養命猶節松霞而享身嗜味奚能尙道¶
　　陰符經解(陳仲醕藏本)¶
　天性人也人心機也立天之道以定人也¶
侯曰以爲立天定人其在於五賊¶
　天發殺機龍蛇起陸人發殺機天地反覆¶
侯曰按楚殺漢兵數萬大風杳冥晝晦有若天地反覆¶
　其盜機也天下莫能見莫能知君子得之固窮小人得之輕¶
　命¶
侯曰夫子太公豈不賢於孫吳韓白所以君子小人異之四子¶
<pb:CK-KZ_JY249_04p007b>¶
之勇主於殺身固不得其主而見殺矣¶
　陰陽相勝之術昭昭乎進乎象矣¶
侯曰竒器者聖智也天垂象聖人則之推甲子畫八卦考蓍龜¶
稽律厯則鬼神之情陰陽之理昭著乎象無不盡矣又曰八卦¶
之象申而用之六十甲子轉而用之神出鬼入萬明一矣¶
　　兵要(杜氏兵典)¶
軍已近敵羅落常平明以先發絶軍前十里内各按左右下道¶
亦十里之内數　里之外五人爲部人持一白幡登高外向明看¶
隱蔽之處軍主轉尋高而前第一見賊轉語後第二第三詣主¶
者白之凡侯見賊百人以下但舉旙指百人以上便舉旙大呼¶
<pb:CK-KZ_JY249_04p008a>¶
主者遣疾馬徃視察之¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_04p008b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_04p009a>¶
* 漢丞相諸葛忠武侯集卷之又七¶
** 　便宜十六策¶
　　治國第一¶
治國之政其猶治家治家者務立其本本立則末正矣夫本者¶
倡始也末者應和也倡始者天地也應和者萬物也萬物之事¶
非天不生非地不長非人不成故人君舉措應天若北辰爲之¶
主台輔爲之臣佐列宿爲之官屬眾星爲之人民是以北辰不¶
可變改台輔不可失度列宿不可錯繆此天之象也故立臺榭¶
以觀天文郊祀逆氣以配神靈所以務天之本也耕農社稷山¶
林川澤祀祠祈福所以務地之本也庠序之禮八佾之樂明堂¶
<pb:CK-KZ_JY249_04p009b>¶
辟雍高牆宗廟所以務人之本也故本者經常之法規矩之要¶
圓鑿不可以方枘鉛刀不可以砍伐此非常用之事不能成其¶
功非常用之器不可成其巧故天失其常則有逆氣地失其常¶
則有枯敗人失其常則有患害經曰非先王之法服不敢服此¶
之謂也¶
　　君臣第二¶
君臣之政其猶天地之象天地之象明則君臣之道備矣君以¶
施下爲仁臣以事上爲義二心不可以事君疑政不可以授臣¶
上下好禮則民易使上下和順則君臣之道備矣君以禮使臣¶
臣以忠事君君謀其政臣謀其事政者正名也事者勸功也君¶
<pb:CK-KZ_JY249_04p010a>¶
勸其政臣勸其事則功名之道俱立矣是故君南面向陽著其¶
聲響臣北面向陰見其形影聲響者教令也形影者功効也教¶
令得中則功立功立則萬物蒙其福是以三綱六紀有上中下¶
上者爲君臣中者爲父子下者爲夫婦各修其道福祚至矣君¶
臣上下以禮爲本父子上下以恩爲親夫婦上下以和爲安上¶
不可以不正下不可以不端上枉下曲上亂下逆故君惟其政¶
臣惟其事是以明君之政修則忠臣之事舉學者思明師仕者¶
思明君故設官職之全序爵祿之位陳璇璣之政建台輔之佐¶
私不亂公邪不干正此治國之道備矣¶
　　視聽第三¶
<pb:CK-KZ_JY249_04p010b>¶
視聽之政謂視微形聽細聲形微而不見聲細而不聞故明君¶
視微之幾聽細之大以内和外以外和内故爲政之道務於多¶
聞是以聽察採納眾下之言謀及庶士則萬物當其目眾音佐¶
其耳故經云聖人無常心以百姓爲心目爲心視口爲心言耳¶
爲心聽身爲心安故身之有心若國之有君以内和外萬物昭¶
然觀日月之形不足以爲明聞雷霆之聲不足以爲聰故人君¶
以多見爲智多聞爲神夫五音不聞無以别宮商五色不見無¶
以别玄黃蓋聞明君者常若晝夜晝則公事行夜則私事興或¶
有吁嗟之怨而不得聞或有進善之忠而不得信怨聲不聞則¶
枉者不得伸進善不納則忠者不得信邪者容其姦故書云天¶
<pb:CK-KZ_JY249_04p011a>¶
視自我民視天聽自我民聽此之謂也¶
　　納言第四¶
納言之政謂爲諫諍所以採眾下之謀也故君有諍臣父有諍¶
子當其不義則諍之將順其美匡救其惡惡不可順美不可逆¶
順惡逆美其國必危夫人君拒諫則忠臣不敢進其謀而邪臣¶
專行其政此爲國之害也故有道之國危言危行無道之國危¶
行言遜上無所聞下無所說故孔子不耻下問周公不耻下賤¶
故行成名著後世以爲聖是以屋漏在下止之在上上漏不止¶
下不可居矣¶
　　察疑第五¶
<pb:CK-KZ_JY249_04p011b>¶
察疑之政謂察朱紫之色别宮商之音故紅紫亂朱色淫聲亂¶
正樂亂生於遠疑生於惑物有異類形有同色白石如玉愚者¶
寶之魚目似珠愚者取之狐貉似犬愚者蓄之栝蔞似瓜愚者¶
食之故趙高指鹿爲馬秦王不以爲疑范蠡貢越美女吳王不¶
以爲惑計疑無定事事疑無成功故聖人不可以意說爲明必¶
信夫卜占其吉凶書曰三人占必從二人之言而有大疑者謀¶
及庶人故孔子云明君之治不患人之不已知患不知人也不¶
患外不知内惟患内不知外不患下不知上惟患上不知下不¶
患賤不知貴惟患貴不知賤故士爲知已者死女爲悅已者容¶
馬爲策已者馳神爲通已者明故人君决獄行刑患其不明或¶
<pb:CK-KZ_JY249_04p012a>¶
無罪被辜或有罪蒙恕或彊者專辭或弱者侵怨或直者被枉¶
屈者不伸或有信而見疑或有忠而被害此皆天之逆氣災暴¶
之患禍亂之變惟明君治獄案刑問其情辭如不虛不匿不枉¶
不弊觀其往來察其進退聽其聲響瞻其看視形懼聲哀來疾¶
去遲還顧吁嗟此怨結之情不得伸也下瞻盜視見怯退還喘¶
息却聽沉吟腹計語言失度來遲去速不敢反顧此罪人欲自¶
免也孔子曰視其所以觀其所由察其所安人焉廋哉人焉廋¶
哉¶
　　治人第六¶
治人之政謂道之風化陳示所以也故經云陳之以德義而民¶
<pb:CK-KZ_JY249_04p012b>¶
興行示之以好惡而民知禁日月之明眾下仰之乾坤之廣萬¶
物順之是以堯舜之君遠夷貢獻桀紂之君諸夏背叛非天移¶
動其人是乃上化使然也故治人猶如養苗先去其穢故國之¶
將興而伐於國國之將衰而伐於山明君之治務知人之所患¶
皁服之吏小國之臣故曰皁服無所不剋莫知其極剋食於民¶
而人有饑乏之變則生亂逆唯勸農業無奪其時唯薄賦斂無¶
盡民財如此富國安家不亦宜乎夫有國有家者不患貧而患¶
不安故唐虞之政利人相逢用天之時分地之利以備凶年秋¶
有餘糧以給不足天下通財路不拾遺民無去就故五霸之世¶
不足者奉於有餘故今諸侯好利利興民爭災害並起强弱相¶
<pb:CK-KZ_JY249_04p013a>¶
侵躬耕者少末作者多民如浮雲手足不安經云不貴難得之¶
貨使民不爲盜不貴無用之物使民心不亂各理其職是以聖¶
人之政治也古者齊景公之時病民不奢侈不遂禮制周秦之¶
宜去文就質而勸民之有利也夫作無用之器聚無益之貨金¶
銀璧玉珠璣翡翠奇珍異寶遠方所出此非庶人之所用也錦¶
綉纂組綺羅綾縠玄黃衣帛此非庶人之所服也雕文刻鏤伎¶
作之巧難成之功妨害農事輜軿出入袍裘索𥜃此非庶人之¶
所飾也宮室堂殿重門畫獸蕭墻數仭冡墓過度竭財高尙此¶
非庶人之所居也經云庶人之所好者唯躬耕勤苦謹身節用¶
以養父母制之以財用之以禮豐年不奢凶年不儉素有蓄積¶
<pb:CK-KZ_JY249_04p013b>¶
以備其後此治人之道不亦合於四時之氣乎¶
　　舉措第七¶
舉措之政謂舉直措諸枉也夫治國猶於治身治身之道務在¶
養神治國之道務在舉賢是以養神求生舉賢求安故國之有¶
輔如屋之有柱柱不可細輔不可弱柱細則害輔弱則傾故治¶
國之道舉直措諸枉其國乃安夫柱以直木爲堅輔以直士爲¶
賢直木出於幽林直士出於眾下故人君選舉必求隱處或有¶
懷寶迷邦匹夫同位或有高才卓絶不見招求或有忠賢孝義¶
鄕里不舉或有隱居以求其志行義以達其道或有忠直於君¶
朋黨相讒堯舉逸人湯招有莘周公采賤皆得其人以致太平¶
<pb:CK-KZ_JY249_04p014a>¶
故人君懸賞以待功設位以待士不曠庶官闢四門以興治務¶
玄纁以聘幽隱天下歸心而不仁者遠矣夫所用者非所養所¶
養者非所用貧陋爲下財色爲上讒邪得志忠直遠放玄纁不¶
行焉得賢輔哉若夫國危不治民不安居此失賢之過也夫失¶
賢而不危得賢而不安未之有也爲人擇官者亂爲官擇人者¶
治是以聘賢求士猶嫁娶之道也未有自嫁之女出財爲婦故¶
女慕財聘而達其貞士慕玄纁而達其名以禮聘士而其國乃¶
甯矣¶
　　考黜第八¶
考黜之政謂遷善黜惡明主在上心昭於天察知善惡廣及四¶
<pb:CK-KZ_JY249_04p014b>¶
海不敢遺小國之臣下及庶人進用賢良退去貪懦明良上下¶
企及國理眾賢雨集此所以勸善黜惡陳之休咎故考黜之政¶
務知人之所苦其苦有五或有小吏因公爲私乘權作姦左手¶
執戈右手治生内侵於官外採於民此所苦一也或有過重罰¶
輕法令不均無罪被辜以致滅身或有重罪得寬扶彊抑弱加¶
以嚴刑枉責其情此所苦二也或有縱罪惡之吏害告訴之人¶
斷絕語辭蔽藏其情掠劫亡命其枉不常此所苦三也或有長¶
吏數易守宰兼佐爲政阿私所親枉剋所恨逼切爲行偏頗不¶
承法制更因賦斂傍課採利送故待新夤緣徵發詐僞儲備以¶
成家產此所苦四也或有縣官慕功賞罰之際利人之事買賣¶
<pb:CK-KZ_JY249_04p015a>¶
之費多所裁量專其價數民失其職此所苦五也凡此五事民¶
之五害有如此者不可不黜無此五者不可不遷故書云三載¶
考績三考黜陟幽明¶
　　治軍第九¶
治軍之政謂治邊境之事匡救大亂之道以威武爲政誅暴討¶
逆所以存國家安社稷之計是以有文事必有武備故含血之¶
蟲必有爪牙之用喜則共戲怒則相害人無爪牙故設兵革之¶
器以自輔衞故國以軍爲輔君以臣爲佐輔彊則國安輔弱則¶
國危在於所任之將也非民之將非國之輔非軍之主故治國¶
以文爲政治軍以武爲計治國不可以不從外治軍不可以不¶
<pb:CK-KZ_JY249_04p015b>¶
從内内謂諸夏外謂戎狄戎狄之人難以禮化易以威服禮有¶
所任威有所施是以黃帝戰於涿鹿之野唐堯戰於丹浦之水¶
舜伐有苗禹討有扈自五帝三王至聖之主德化如斯尙加之¶
以威武故兵者凶器不得已而用之夫用兵之道先定其謀然¶
後乃施其事審天地之道察眾人之心習兵革之器明賞罰之¶
理觀敵眾之謀視道路之險别安危之處占主客之情知進退¶
之宜順機會之時設守禦之備彊征伐之勢揚士卒之能圖成¶
敗之計慮生死之事然後乃可出軍任將張擒敵之勢此爲軍¶
之大略也夫將者人之司命國之利器先定其計然後乃行其¶
令若漂水暴流其獲若鷹隼之擊物靜若弓弩之張動如機關¶
<pb:CK-KZ_JY249_04p016a>¶
之發所向者破而勍敵自滅將無思慮士無氣勢不齊其心而¶
專其謀雖有百萬之眾而敵不懼矣非讐不怨非敵不戰工非¶
魯般之目無以見其功巧戰非孫武之謀無以出其計運夫計¶
謀欲密攻敵欲疾獲若鷹擊戰如河决則兵未勞而敵自散此¶
用兵之勢也故善戰者不怒善勝者不懼是以智者先勝而後¶
求戰闇者先戰而後求勝勝者隨道而修途敗者斜行而失路¶
此順逆之計也將服其威士專其力勢不虛動運如圓石從高¶
墜下所向者碎不可救止是以無敵於前無敵於後此用兵之¶
勢也故軍以奇計爲謀以絕智爲主能柔能剛能弱能强能存¶
能亡疾如風雨舒如江海不動如泰山難知如陰陽無窮如地¶
<pb:CK-KZ_JY249_04p016b>¶
充實如天不竭如江河終始如三光生死如四時衰旺如五行¶
奇正相生而不可窮故軍以糧食爲本兵以奇正爲始器械爲¶
用委積爲備故國困於貴買貧於遠輸攻不可再戰不可三量¶
力而用用多則費罷去無益則國可甯也罷去無能則國可利¶
也夫善攻者敵不知其所守善守者敵不知其所攻故善攻者¶
不以兵革善守者不以城郭是以高城深池不足以爲固堅甲¶
銳兵不足以爲彊敵欲固守攻其無備敵欲興陣出其不意我¶
往敵來謹設所居我起敵止攻其左右量其合敵先擊其實不¶
知守地不知戰日可備者眾則專備者寡以慮相備彊弱相攻¶
勇怯相助前後相赴左右相趨如常山之蛇首尾俱到此救兵¶
<pb:CK-KZ_JY249_04p017a>¶
之道也故勝者全威謀之於身知地形勢不可豫言議之知其¶
得失詐之知其安危計之知其多寡形之知其生死慮之知其¶
苦樂謀之知其善備故兵從生擊死避實擊虛山陵之戰不仰¶
其高水上之戰不逆其流草上之戰不涉其深平地之戰不逆¶
其虛道上之戰不逆其孤此五者兵之利地之所助也夫軍成¶
於用勢敗於謀漏饑於遠輸渴於躬井勞於煩擾佚於安靜疑¶
於不戰惑於見利退於刑罰進於賞賜弱於見逼彊於用勢困¶
於見圍懼於先至驚於夜呼亂於闇昧迷於失道窮於絶地失¶
於㬥卒得於預計故立旌旗以視其目擊金鼓以鳴其耳設斧¶
鉞以齊其心陳教令以同其道興賞賜以勸其功行誅伐以防¶
<pb:CK-KZ_JY249_04p017b>¶
其僞晝戰不相聞旌旗爲之舉夜戰不相見火皷爲之起教令¶
有不從斧鉞爲之使不知九地之便則不知九變之道天之陰¶
陽地之形名人之腹心知此三者獲處其功知其士乃知其敵¶
不知其士則不知其敵不知其敵每戰必殆故軍之所擊必先¶
知其左右士卒之心五間之道軍之所親將之所厚非聖智不¶
能用非仁賢不能使五間得其情則民可用國可長保故兵求¶
生則備不得已則鬬靜以理安動以理威無恃敵之不至恃吾¶
之不可擊以近待遠以逸待勞以飽待饑以實待虛以生待死¶
以眾待寡以旺待衰以伏待來整整之旌堂堂之皷當順其前¶
而覆其後固其險阻而營其表委之以利柔之以害此治軍之¶
<pb:CK-KZ_JY249_04p018a>¶
道備矣¶
　　賞罰第十¶
賞罰之政謂賞善罰惡也賞以興功罰以禁姦賞不可不平罰¶
不可不均賞賜知其所施則勇士知其所死刑罰知其所加則¶
邪惡知其所畏故賞不可虛施罰不可妄加賞虛施則勞臣怨¶
罰妄加則直士恨是以羊羹有不均之害楚王有信讒之敗夫¶
將專持生殺之威必生可殺必殺可生忿怒不詳罰賞不明教¶
令不常以私爲公此國之五危也賞罰不明教令有不從必殺¶
可生眾姦不禁必生可殺士卒散亡忿怒不詳威武不行賞罰¶
不明下不勸功政教不當法令不從以私爲公人有二心故眾¶
<pb:CK-KZ_JY249_04p018b>¶
姦不禁則不可久士卒散亡其眾必寡威武不行見敵不起下¶
不勸功上無彊輔法令不從事亂不理人有二心其國危殆故¶
防姦以政救奢以儉忠直可使理獄廉平可使賞罰賞罰不曲¶
則人死服路有饑人廐有肥馬可謂亡人而自存薄人而自厚¶
故人君先募而後賞先令而後誅則人親附畏而愛之不令而¶
行賞罰不正則忠臣死於非罪而邪臣起於非功賞賜不避怨¶
讐則齊桓得管仲之力誅罰不避親疏則周公有殺弟之名故¶
書云無偏無黨王道蕩蕩無黨無偏王道平平此之謂也¶
　　喜怒第十一¶
喜怒之政謂喜不應喜無喜之事怒不應怒無怒之物喜怒之¶
<pb:CK-KZ_JY249_04p019a>¶
間必明其類怒不犯無罪之人喜不從可戮之士喜怒之際不¶
可不詳喜不可縱有罪怒不可戮無辜喜怒之事不可妄行行¶
其私而廢其功將不可發私怒而興戰必用眾心苟或以私忿¶
而合戰則用眾必敗怒不可以復悅喜不可以復怒故以文爲¶
先以武爲後先勝則必後負先怒則必後悔一朝之忿而亡其¶
身故君子威而不猛忿而不怒憂而不懼悅而不喜可忿之事¶
然後加之威武威武加則刑罰施刑罰施則眾姦塞不加威武¶
則刑罰不中刑罰不中則眾惡不理其國亡¶
　　治亂第十二¶
治亂之政謂省官并職去文就質也夫綿綿不絶必有亂結纖¶
<pb:CK-KZ_JY249_04p019b>¶
纖不伐必成妖孽夫三綱不正六紀不理則大亂生矣故治國¶
者圓不失規方不失矩本不失末爲政不失其道萬事可成其¶
功可保夫三軍之亂紛紛擾擾各惟其理明君治其綱紀政治¶
當有先後先理綱後理紀先理令後理罰先理近後理遠先理¶
内後理外先理本後理末先理强後理弱先理大後理小先理¶
身後理人是以理綱則紀張理令則罰行理近則遠安理内則¶
外端理本則末通理强則弱伸理大則小行理上則下正理身¶
則人敬此乃理亂之道也¶
　　教令第十三¶
教令之政謂上爲下教也非法不言非道不行上之所爲人之¶
<pb:CK-KZ_JY249_04p020a>¶
所瞻也夫釋已教人是謂逆政正已教人是爲順政故人君先¶
正其身然後乃行其令身不正則令不從令不從則生變亂故¶
爲君之道以教令爲先誅罰爲後不教而戰是謂棄之先習士¶
卒用兵之道其法有五一曰使目習其旌旗指麾之變縱横之¶
意二曰使耳習聞金皷之聲動靜行止三曰使心習刑罰之嚴¶
爵賞之利四曰使手習知五兵之便鬬戰之備五曰使足習知¶
周旋走趨之列進退之宜故號爲五教教令軍陣各有其道左¶
教青龍右教白虎前教朱雀後教玄武中央軒轅大將軍之所¶
處左矛右㦸前楯後弩中央旗皷與動俱起聞皷則進聞金則¶
止隨其指揮五陣乃理正陣之法皷旗爲之主一皷舉其青旗¶
<pb:CK-KZ_JY249_04p020b>¶
則爲直陣二皷舉其赤旗則爲銳陣三皷舉其黃旗則爲方陣¶
四鼓舉其白旗則爲圓陣五皷舉其黑旗則爲曲陣直陣者木¶
陣也銳陣者火陣也方陣者土陣也圓陣者金陣也曲陣者水¶
陣也此五行之陣展轉相生衝對相勝相生爲救相勝爲戰相¶
生爲助相勝爲敵凡結五陣之法五五相保五人爲一長五長¶
爲一師五師爲一枝五枝爲一火五火爲一撞五撞爲一軍則¶
軍士備矣夫兵利之所便務知節度短者持矛戟長者持弓弩¶
壯者持旌旗勇者持金皷弱者給糧牧智者爲謀主鄉里相比¶
五五相保一皷整行二皷習陣三皷起食四皷嚴辦五皷就行¶
聞皷聽金然後舉旗出兵以次第一鳴皷三通旌旗發揚舉兵¶
<pb:CK-KZ_JY249_04p021a>¶
先攻者賞卻退者斬此教令也¶
　　斬斷第十四¶
斬斷之政謂不從教令之法也其法有七一曰盜二曰輕三曰¶
慢四曰欺五曰背六曰亂七曰誤此治軍之禁也當斷不斷必¶
受其亂故設斧鉞之威以待不從令者誅之軍法異等過輕罰¶
重令不可犯犯令者斬期會不到聞皷不行乘寛自留避迴自¶
止初近後遠喚名不應車甲不具兵器不備此爲輕軍輕軍者¶
斬受令不傳傳令不審迷惑吏士金皷不聞旌旗不覩此謂慢¶
軍慢軍者斬食不稟糧軍不省兵賦賜不均阿私所親取非其¶
物借貸不還奪人頭目以獲其功此爲盜軍盜軍者斬變改姓¶
<pb:CK-KZ_JY249_04p021b>¶
名衣服不鮮旌旗裂壞金皷不具兵刃不磨器仗不堅矢不著¶
羽弓弩無弦法令不行此爲欺軍欺軍者斬聞皷不進聞金不¶
止按旗不伏舉旗不起指揮不隨避前向後縱發亂行折其弓¶
弩之勢卻退不鬬或左或右扶傷舉死自托而歸此謂背軍背¶
軍者斬出軍行將士卒爭先紛紛擾擾車騎相連咽塞道路後¶
不得先呼喚喧嘩無所聽聞失亂行次兵刃中傷長短不理上¶
下縱橫此謂亂軍亂軍者斬屯營所止問其鄕里親近相隨共¶
食相保不得越次彊入他伍干誤次第不可呵止度營出入不¶
由門戶不自起白姦邪所起知者不吿罪同一等合人飲酒阿¶
私取受大言警語疑惑吏士此謂誤軍誤軍者斬斬斷之後此¶
<pb:CK-KZ_JY249_04p022a>¶
萬事乃理也¶
　　思慮第十五¶
思慮之政謂思近慮遠也夫人無遠慮必有近憂故君子思不¶
出其位思者正謀也慮者思事之計也非其位不謀其政非其¶
事不慮其計大事起於難小事起於易故欲思其利必慮其害¶
欲思其成必慮其敗是以九重之臺雖高必壞故仰高者不可¶
忽其下瞻前者不可忽其後是以秦穆公伐鄭二子知其害吳¶
王受越女子胥知其敗虞受晉璧馬宮之奇知其害宋襄公練¶
兵車目夷知其負凡此之智思慮之至可謂明矣夫隨覆陣之¶
軌追䧟溺之後以赴其前何及之有故秦承霸業不及堯舜之¶
<pb:CK-KZ_JY249_04p022b>¶
道夫危生於安亡生於存害生於利亂生於治君子視微知著¶
見始知終禍無從起此思慮之政也¶
　　陰察第十六¶
陰察之政譬喻物類以覺悟其意也外傷則内孤上惑則下疑¶
疑則親者不用惑則視者失度失度則亂謀亂謀則國危國危¶
則不安是以思者慮遠遠慮者安無慮者危富者得志貧者失¶
時甚愛大費多藏厚亡竭財相買無功自專憂事眾者煩煩生¶
於怠船漏則水入囊穿則内空山小無獸水淺無魚樹弱無巢¶
牆壞屋傾堤決水漾疾走者仆安行者遲乘危者淺履氷者懼¶
涉泉者溺遇水者渡無檝者不濟失侶者遠顧賞罰者省功不¶
<pb:CK-KZ_JY249_04p023a>¶
誠者失信唇亡齒寒毛落皮單阿私亂言偏聽者生患善謀者¶
勝惡謀者分善之勸惡如春雨澤騏驥易乘駑駘難習不視者¶
盲不聽者聾根傷則葉枯葉枯則花落花落則實亡柱細則屋¶
傾本細則末撓下小則上崩不辨黑白棄土取石虎羊同羣衣¶
破者補帶短者續弄刀者傷手打跳者傷足洗不必江河要之¶
卻垢馬不必騏驥要之疾足賢不必聖人要之智通總之有五¶
德一曰禁[~暴]止兵二曰賞賢罰罪三曰安仁和眾四曰保人定¶
功五曰豐撓拒讒此之謂五德¶
¶	
¶	
<pb:CK-KZ_JY249_04p023b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_04p024a>¶
* 漢丞相諸葛忠武侯集卷之八¶
** 　將苑五十篇¶
　　將權¶
夫兵之權也是三軍之司命主將之威勢將能執兵之權操兵¶
之勢以臨其下譬如猛虎加之兩翼翺翔四海隨所遇而施之¶
若將失其權不操其勢亦如魚龍脫於江湖中欲求游泳之勢¶
驀濤戲浪何可得也¶
　　逐惡¶
夫國軍之弊有五害焉一者結黨相連毀譖賢良二者侈其衣¶
服異其冠帶三者虛誇妖說詭言神道四者專察是非私以動¶
<pb:CK-KZ_JY249_04p024b>¶
眾五者伺候得失陰結敵人此所謂爲奸悖德之人可遠而不¶
可親也¶
　　知人¶
夫人之性莫難察焉善惡雖殊情貌不一有温良而爲盜者有¶
外恭而内欺者有外勇而内怯者有盡力而不忠者然知人之¶
道有七一曰問之以是非而觀其志二曰窮之以詞而觀其變¶
三曰咨之以謀而觀其識四曰吿之以難而觀其勇五曰醉之¶
以酒而觀其性六曰臨之以利而觀其廉七曰期之以事而觀¶
其信¶
　　將材¶
<pb:CK-KZ_JY249_04p025a>¶
夫將材有八道之以德齊之以禮知其饑寒察其勞苦此之謂¶
仁將事無苟免不爲利撓有死之榮無生之辱此之謂義將貴¶
而不驕勝而不恃賢而能下剛而能忍此之謂禮將奇變莫測¶
動應多端轉禍爲福因危制勝此之謂智將進有厚賞退有嚴¶
刑賞不逾時刑不擇貴此之謂信將足輕戎馬氣葢百夫善用¶
短兵長於劍㦸此之謂步將臨高厯險馳射若飛進則先行退¶
則後殿此之謂騎將氣凌三軍志輕彊敵怯於小戰勇於大鬬¶
此之謂猛將見賢若不及從諫若順流寬而能剛簡而多計此¶
之謂大將¶
　　將器¶
<pb:CK-KZ_JY249_04p025b>¶
夫將之器大小不同若乃察其奸伺其禍爲眾心所服此十夫¶
之將夙興夜寐言詞密察此百夫之將直而有慮勇而能鬬此¶
千夫之將外貌桓桓中心烈烈知人艱難惜人饑寒此萬人之¶
將近賢進能日愼一日誠信寬大閑於理亂此十萬人之將仁¶
愛洽於下信義服鄰國上曉天文下察地理中悉人事四海之¶
内親如室家此天下雄將不可敵也¶
　　將弊¶
夫爲將之道有八弊焉一曰貪而無厭二曰妬賢嫉能三曰信¶
讒好佞四曰料彼不自料五曰猶豫不自決六曰荒淫於酒色¶
七曰奸詐而心怯八曰狂言不以禮¶
<pb:CK-KZ_JY249_04p026a>¶
　　將忠¶
兵者凶器將者危任是以氣剛則缺任重則危故善將者不恃¶
强不怙勢寵之不喜辱之不懼見利不貪見色不淫以身徇國¶
一意而已¶
　　將善¶
夫將有五善四欲五善者謂善知敵之形勢善知進退之道善¶
知國之虛實善知天時人事善知山川坦險四欲者議欲奇保¶
欲密眾欲靜心欲一¶
　　將剛¶
善將者至剛不可折至柔不可卷故以弱制强以柔制剛純柔¶
<pb:CK-KZ_JY249_04p026b>¶
純弱其勢必削純剛純强其勢必亡不柔不剛合道之常¶
　　將驕¶
將不可驕將驕則失禮失禮則人離人離則眾叛將不可恡恡¶
則賞信不行賞信不行則士不致命士不致命則軍無功軍無¶
功則國虛國虛則寇實孔子曰如有周公之才之美使驕且吝¶
其餘不足觀也已¶
　　將彊¶
將有五彊八惡高節可以勵俗孝弟可以揚名信義可以交友¶
汎愛可以容眾力行可以建功此將之五彊也謀不能料是非¶
理不能任賢良亂不能正刑法富不能濟貧乏智不能備未形¶
<pb:CK-KZ_JY249_04p027a>¶
慮不能防微宻達不能舉所知敗不能無毁謗此之謂八惡也¶
　　出師¶
古者國有難君簡賢而使之齋三日入廟門面南立將北面太¶
師進斧鉞於君君持斧鉞以柄授於將曰閫外將軍裁之復命¶
曰見其虛則進見其實則止勿以身貴而賤人勿以獨見而違¶
眾勿以巧佞而違忠信士未坐勿坐士未食勿食同寒暑等勞¶
逸齊甘苦均危患此則士必盡命敵必可亡將受詞訖鑿凶門¶
引軍而出君送之跪而捧轂曰進退維時軍中之事不聞君命¶
皆由將出若此則無天於上無地於下無敵於前無主於後是¶
以智者爲之慮勇者爲之鬬故戰勝於外立功於内揚名於後¶
<pb:CK-KZ_JY249_04p027b>¶
代福延及於子孫¶
　　擇材¶
夫師之行也有好鬬樂戰獨取强敵者聚爲一徒名曰報國之¶
士有氣葢三軍材力勇捷者聚爲一徒名曰突陣之士有足輕¶
善步走如奔馬者聚爲一徒名曰搴旗之士有騎射若飛發無¶
不中者聚爲一徒名曰爭鋒之士有射必中中必死者聚爲一¶
徒名曰飛馳之士有善發强弩遠而必中者聚爲一徒名曰摧¶
鋒之士此六軍之善士各因其能而用之¶
　　智用¶
夫爲將之道必順天因時依人以立勝也故天作時不作而人¶
<pb:CK-KZ_JY249_04p028a>¶
作謂之逆時時作天不作而人作謂之逆天天作時作而人不¶
作謂之逆人智者不逆天不逆時不逆人也¶
　　不陣¶
古之善理者不師善師者不陣善陣者不戰善戰者不敗善敗¶
者不亡昔者聖人之致理也安其居樂其業人至老不相攻伐¶
可謂善理者不師若舜修典刑咎繇作士人不犯令刑無所施¶
可謂善師者不陣若禹伐有苖舞千羽而苖民格可謂善陣者¶
不戰若湯武誓師一戎衣而天下大定可謂善戰者不敗若楚¶
昭王遭禍奔秦請救卒能返其國可謂善敗者不亡也¶
　　將誠¶
<pb:CK-KZ_JY249_04p028b>¶
書曰狎侮君子罔以盡人心狎侮小人罔以盡人力行兵之要¶
務擥英雄之心嚴賞罰之科總文武之道兼剛柔之術悅禮樂¶
而㪟詩書先仁義而後智勇靜若潛魚動若奔獺散其所連折¶
其所强耀以旌旗戒以金鼓退若山移進如風雨擊崩若摧合¶
戰如虎迫而容之利而誘之亂而取之卑而驕之親而離之强¶
而弱之有危者安之有懼者悅之有叛者懷之有𡨚者伸之有¶
强者抑之有弱者扶之有謀者親之有讒者覆之有獲財者與¶
之不恃力而輕敵不傲才而輕下不固寵而作威先計而後動¶
知勝而後戰得其財帛不自寶得其子女不自使將能若此發¶
號施令而人願鬬兵不血刃而敵自敗矣¶
<pb:CK-KZ_JY249_04p029a>¶
　　戎備¶
夫國之大務莫大於戎事備若乃失之毫釐差之萬里殺軍獲¶
將勢不踰息可不懼哉故國有難君臣旰食而謀之簡賢料能¶
而任之若乃居安而不思危寇至而不知懼此謂燕巢於幕魚¶
游於鼎亡不待夕矣傳曰不備不可以師又曰國無小有備故¶
也又曰預備無虞善政之道又曰蜂蠆尙有毒而况國乎無備¶
雖眾不可恃也書曰惟事事乃其有備有備無患故三軍之行¶
不可不備也¶
　　習練¶
夫卒不習練百不當一習而用之一以當百故仲尼曰不教而¶
<pb:CK-KZ_JY249_04p029b>¶
戰是謂棄之又曰善人教民七年亦可以卽戎矣然則士不可¶
不教先訓之以禮義誨之以忠信誡之以典刑威之以賞罰人¶
知其勸矣然後習之或陣而分之坐而起之行而止之前而卻¶
之别而合之散而聚之一人可教十人十人可教百人百人可¶
教千人千人可教萬人以成三軍如此練習之敵必敗矣¶
　　軍蠧¶
夫三軍之行有探候不謹烽火失度後期犯令不應時機阻亂¶
師徒乍前乍後不合金鼓上不恤下削刻無厭營私徇已不恤¶
饑寒非言妖詞妄陳禍福喧雜驚亂胘惑將吏勇不受制專邪¶
凌上虛竭軍庫以給其身此九者三軍之蠧有之必敗矣¶
<pb:CK-KZ_JY249_04p030a>¶
　　腹心¶
夫爲將者必有腹心耳目爪牙無腹心者如人夜行無所措手¶
足無耳目者如冥然而居不知運動無爪牙者如饑人食毒物¶
無不死矣故善將者必有博聞多智爲腹心沈審謹宻爲耳目¶
勇捍善敵者爲爪牙¶
　　謹候¶
夫爲敗軍喪師未有不因輕敵而致禍也故師出以律失律則¶
凶律道有十五焉一曰慮間諜明也二曰結誶候謹也三曰勇¶
敵眾不撓也四曰廉見得思義也五曰平賞罰均也六曰忍善¶
含恥也七曰寛能容眾也八曰信重然諾也九曰敬禮賢能也¶
<pb:CK-KZ_JY249_04p030b>¶
十曰明不納讒也十一曰故不遺舊也十二曰仁愛養士卒也¶
十三曰忠以身徇國也十四曰分知止足也十五曰謀自料而¶
後料他也¶
　　機形¶
夫以愚克智逆也以智克愚順也以智克智機也道有三焉一¶
曰事二曰勢三曰情事機作而不能應非智也勢機動而不能¶
圖非賢也情機發而不能行非勇也善爲將者必因機以立勝¶
也¶
　　重刑¶
吳起曰皷鼙金鐸所以威耳旌旄旗幟所以威目禁令刑罰所¶
<pb:CK-KZ_JY249_04p031a>¶
以威心耳威以聲不可不淸目威以容不可不明心威以刑不¶
可不嚴此三者不善害可待也故曰將之所麾莫不必移將之¶
所指莫不必至將之所期莫不必死也¶
　　善將¶
古之善將者有大經示之以進退而人知禁陳之以德義而人¶
知禮重之以是非而人知勸令之以賞罰而人知信禁禮勸信¶
師之大經也故能戰必勝敵必取也庸眾不然退而不能止進¶
而不能禁善惡混同士無誡勸賞罰不均人不知信故賢良退¶
伏而謟諛進用是以戰必敗散也¶
　　審因¶
<pb:CK-KZ_JY249_04p031b>¶
夫因人之勢以伐惡則黃帝不能與爭威矣因人之力以決勝¶
湯武不能與爭功矣善以審因而加之威信則萬夫之雄將可¶
圖而四海之英豪可制矣¶
　　天勢¶
夫行師之勢有三焉一曰天二曰地三曰人天勢者謂日月淸¶
明五星合度彗孛不生風氣順調地勢者謂險易形殊或石門¶
幽洞羊腸險要或峻嶺重巖洪流千里人勢者謂主聖將賢三¶
軍有禮士卒用命糧甲堅備也善將者因天之時就地之勢依¶
人之利則所向者無敵所擊者萬全矣¶
　　勝敗¶
<pb:CK-KZ_JY249_04p032a>¶
賢才居上不肖居下三軍悅樂士卒畏懼相議以勇鬬相望以¶
威武相勸以刑罰此必勝之徵也三軍數驚士卒惰慢下無禮¶
信人不畏法相恐以敵相語以利相囑以禍福相惑以妖言此¶
必敗之徵也¶
　　假權¶
夫將者人命之所懸也成敗之所繫也禍福之所倚也而上不¶
假之以賞罰亦猶束猿猱之手而責之以騰㨗膠離婁之目而¶
使之辨靑黃不可得也若賞在權臣罰不由將人苟自利誰懷¶
鬬心雖伊呂之謀韓白之功不能自衞也故孫武曰將之出也¶
君命有所不受亞夫曰軍中聞將軍令不聞有天子之詔也¶
<pb:CK-KZ_JY249_04p032b>¶
　　哀死¶
古之善將者養其人如養愛子有難則以身先之有功則以身¶
後之傷者泣而撫之死者哀而葬之饑者捨食而飼之寒者解¶
衣而衣之賢者禮而祿之勇者賞而勸之將能若此則所向必¶
㨗矣¶
　　三賓¶
夫三軍之行也必有賓客共議得失以資將用有思若懸泉奇¶
謀不測博聞廣見多藝碩才者此萬人之望可以爲上賓有猛¶
如熊虎㨗若騰猿剛共鐵石利若龍泉此一時之雄也可以爲¶
次賓有多言或中薄能小奇此常人之能可引爲下賓¶
<pb:CK-KZ_JY249_04p033a>¶
　　設應¶
若乃圖難於易爲大於小先用賞後用刑此用兵之妙也師徒¶
已列戎騎交馳强弩纔臨短兵又接乘威布信敵人告降此用¶
兵之能也身衝矢石爭勝相對成敗各分彼傷我死此用兵之¶
下也¶
　　便利¶
夫草木叢集利以遊逸重塞山林利以不意晴明無隱利以勇¶
力隘途深草利以潛伏以少擊眾利以日暮以眾擊寡利以淸¶
晨强弩長兵利以㨗次踰淵隔水大風暗昧利以搏前擒後也¶
　　應機¶
<pb:CK-KZ_JY249_04p033b>¶
夫必勝之術合變之形在於機也非智者孰能與於此乎見機¶
之道莫大於不意故猛虎失隊童子曳㦸而追之蜂蠆入袖壯¶
夫恛惶而失色以其禍出不圖變速非慮也¶
　　揣能¶
古之善用兵者揣其能而料其勝負主孰聖也將孰賢也吏孰¶
能也糧餉孰豐也士卒孰練也軍容孰整也戎馬孰逸也形勢¶
孰險也賓客孰智也鄰國孰懼也財貨孰多也百性孰安也由¶
此觀之强弱之形可以决矣¶
　　輕戰¶
螫虫之觸負其毒也戰士能勇恃其備也所以鋒銳甲堅則人¶
<pb:CK-KZ_JY249_04p034a>¶
輕戰故甲不堅宻與肉袒同弩不及遠與短兵同射不能中與¶
無兵同探候不謹與無目同將鬬不勇與無將同¶
　　地勢¶
夫地勢者兵之助也不知戰地而求勝者未之有也山林積石¶
邱阜大川此步兵之地平原小坡蔓衍相屬此車騎之地依山¶
附澗高林深谷此弓弩之地草淺土平可前可後此長㦸之地¶
蘆葦相參竹樹交映此鎗矛之地¶
　　情勢¶
夫將有勇而輕死者有急而心速者有貪而喜利者有仁而不¶
忍者有智而心怯者有智而心緩者是故勇而輕死者可㬥也¶
<pb:CK-KZ_JY249_04p034b>¶
急而心速者可久也貪而喜利者可遺也仁而不忍者可勞也¶
智而心怯者可窘也智而心緩者可襲也¶
　　擊勢¶
古之善將者先探敵情然後圖之師老糧絕百姓愁怨人多疾¶
疫計不先設噐械不修卒不習練外救不至途遠日暮士卒勞¶
倦將薄吏輕懈不設備進不暇陣陣而未定行阪涉險半隱半¶
出踰津越河旌旗散亂將士相違戰勝而驕行陣失次兵疲而¶
驚大軍雖給而眾未食自行自止或前或卻擊之無疑若上度¶
下惠信賞必罰陳力就列任賢使能師恭而禮甲兵堅利糧備¶
有餘政教不虛四鄰和睦大國應援敵人有此引而辟之¶
<pb:CK-KZ_JY249_04p035a>¶
　　整師¶
夫出師行軍以整爲勝若賞罰不明法令不信金之不止皷之¶
不進雖百萬之師無益於用所謂整師者居則有禮動則有威¶
進不可當退不可追前後應節左右應麾與之安不與之危其¶
眾可合而不可離可用而不可疲也¶
　　勵士¶
夫用人之道尊之以爵贍之以財則士無不至矣接之以禮勵¶
之以言則士無不死矣畜息不倦法令畫一則士無不服矣先¶
之以身後之以人則士無不勇矣小善必錄小功必賞則士無¶
不勸矣¶
<pb:CK-KZ_JY249_04p035b>¶
　　自勉¶
夫聖人則天賢人法地智者循古驕者毁至慢者禍及多語者¶
寡信自奉者少恩賞無功者離罰無罪者怨喜怒不常者滅¶
　　戰道¶
征戰之道晝廣旌旗夜廣火皷利用短兵巧在奇伏或發於前¶
或發於後聚戰之道利用劍楯將欲圖後先廣其路十里一場¶
五里一堠偃戢旌旗時節金皷令敵人無所措手足谷戰之道¶
巧於設伏利在勇鬬輕足之士凌其高必死之士殿其後列强¶
弩以衝之持短兵以繼之彼不得前我不得往水戰之道利在¶
舟檝簡練習之士以乘之多張旗幟以惑之發强弩以中之持¶
<pb:CK-KZ_JY249_04p036a>¶
短兵以捍之設堅柵以衞之順其流以擊之夜戰之道利在機¶
宻或潛師銜枚出其不意或多以火皷亂其耳目馳而攻之可¶
以勝矣¶
　　和人¶
夫用兵之道要在和人人和則不勸而自戰矣若吏卒相猜士¶
戎不附忠謀不納羣小暗議謗慝芽生雖有湯武之智而不能¶
取勝於匹夫况其眾乎故傳曰兵猶火也不戢將自焚矣¶
　　察情¶
夫兵起於情近而靜者恃其險也遠而挑戰者欲人之進也眾¶
樹動者來也塵卑而廣者徒來也高而銳者車來也辭强而進¶
<pb:CK-KZ_JY249_04p036b>¶
驅者退也卑而益備者進也半進半退者誘也杖而行者饑也¶
見利而不進者勞也鳥集者虛也夜呼者恐也軍擾者將不重¶
也旌旛動者亂也吏怒者倦也數賞者窘也思罰者困也先㬥¶
而後畏其眾者不精之至也來委謝者欲休息也幣重而言甘¶
者誘我也¶
　　將情¶
夫爲將之道軍井未汲將不言渴軍米未炊將不言饑軍火未¶
燃將不言寒軍幕未拽將不言𤍠夏不操扇冬不服裘雨不張¶
葢與眾同也¶
　　威令¶
<pb:CK-KZ_JY249_04p037a>¶
夫一人之身百萬之眾束肩歛息重足俯聽莫敢仰視法制使¶
然也若乃上無刑罰下無禮義雖貴有天下富有四海而不能¶
自免者桀紂之類是也匹夫操兵之權制之以法令威之以賞¶
罰而人不能逆其命者孫武穰苴之類是也故令不可輕勢不¶
可逆也¶
　　東夷¶
東夷之性薄禮少義悍急能鬬依山塹海憑險自固若君臣和¶
睦黎民安樂不可圖也上亂下離則可以行問間起則隙生隙¶
生則修德以來之固甲兵以擊之其勢必剋也¶
　　西戎¶
<pb:CK-KZ_JY249_04p037b>¶
西戎之性勇悍好利或城居或野處米糧少金貝多故人勇戰¶
鬬難敗其積石以西諸戎種繁地廣形險俗負强狠故人多不¶
臣當候之以外釁伺之以内亂則可破矣¶
　　南蠻¶
南蠻多種性不帥教連合朋黨失意則叛居洞依山或聚或散¶
西至崑崙東至洋海產奇貨故人貪而勇戰春夏多瘴疫利在¶
疾鬬不可久師也¶
　　羌狄¶
羌狄居無城郭隨逐水草勢利則南侵勢失則自引去長山廣¶
積足以自衞饑則捕獸飮乳寒則寢皮服裘奔走射獵以殺爲¶
<pb:CK-KZ_JY249_04p038a>¶
務未可以道德綏之未可以兵革服之漢不與戰其畧有三漢¶
軍且耕且戰故疲而怯狄騎且牧且獵則逸而勇以疲敵逸以¶
怯敵勇不相鬬此其不可戰一也漢長於步日馳百里狄長於¶
騎日行倍之漢逐狄則運糧負甲而隨之狄逐漢則長驅疾騎¶
而運之運負之勢已殊走逐之形不等此其不可戰二也漢戰¶
多步狄戰多騎爭地之形勢則騎與步遲疾勢懸此其不可戰¶
三也不得已則莫若守邊守邊之道㨂良將而任之訓銳士而¶
禦之廣公田而實之練士卒以防之多方策以誤之候其隙以¶
間之乘其衰以擊之則國不費而狄已剋矣人不疲而狄已靜¶
矣¶
<pb:CK-KZ_JY249_04p038b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_04p039a>¶
* 漢丞相諸葛忠武侯集卷之又八¶
** 　　遺事¶
後主初益州大姓雍闓殺太守正昻更以蜀郡張裔爲太守闓¶
假鬼教曰張裔府君如瓠壺外雖澤而内實麄殺之不可縛與¶
吳於是執送裔於吳吳王孫權遙用閩爲永昌太守遣故劉璋¶
子闡爲益州剌史處交益州際牂牁郡丞朱提朱褒領太守恣¶
雎諸葛丞相以初遭大喪未便加兵遣越嶲太守巴西襲祿住¶
安上縣遙領郡從事蜀郡常頎行部南入以都護李嚴書曉諭¶
闓闓答曰愚聞天無二日土無二主今天下派分正朔有三遠¶
人惶惑不知所歸其傲慢如此頎至牂牁收郡主簿考訊姦狀¶
<pb:CK-KZ_JY249_04p039b>¶
褒因殺頎爲亂益州蠻復不從闓闓使建甯孟獲說蠻叟曰官¶
欲得烏狗三百頭膺前盡黑蟎腦三㪷斵木構三丈者三千枚¶
汝能得否蠻以爲然皆從闓斵木堅剛性委曲高不至二丈故¶
獲以欺蠻¶
建興三年春侯南征自安上由水路入越嶲别遣馬忠伐牂牁¶
李恢向益州以犍爲太守漢王士爲益州太守高定元自麾牛¶
定笮卑水多爲壘守侯欲俟定元軍眾集合并討之軍卑水定¶
元部曲殺雍闓及士庶等孟獲代闓爲王侯旣斬定元而馬忠¶
破牂牁李恢敗之於南中分建甯越嶲置雲南郡以呂凱爲太¶
守又分建甯牂牁置興古郡以馬忠爲牂牁太守移南中勁卒¶
<pb:CK-KZ_JY249_04p040a>¶
靑羗萬餘家於蜀爲五部所當無前號爲飛軍分其羸弱配大¶
姓焦雍婁爨孟量毛李爲部曲置五部都尉號五子故南人言¶
四姓五子也以蠻多剛狼不賓大姓富豪乃勸令出金帛聘策¶
惡蠻爲家部曲得多者奕世襲官於是蠻人貪貨物以漸服屬¶
於漢成蠻漢部曲侯收其俊傑建甯爨習朱提孟琰及獲爲官¶
屬習官至領軍琰輔漢將軍獲御史中丞出其金銀丹漆耕牛¶
戰馬給軍國之用¶
夏五月侯渡瀘進征益州生擒孟獲置軍中問曰我軍何如獲¶
對曰恨不相知公易勝耳侯以方務在北面南中好叛亂宜窮¶
其詐乃赦獲使還合軍更戰凡七虜七赦獲等心服蠻漢亦思¶
<pb:CK-KZ_JY249_04p040b>¶
反善侯復問獲獲對曰明公天威也邊民長不爲惡矣秋遂平¶
四郡改益州爲建甯以李恢爲太守加安漢將軍領交州剌史¶
移治味縣(以上俱華陽國志)¶
滇域未通中國之先有低牟苴者居永昌哀牢之山麓有婦曰¶
沙壹浣䋈水中觸沈木若有感是生九男曰九隆八族種類滋¶
長支裔蔓衍竊據土地散居谿谷分爲九十九部其渠酋有六¶
各號爲詔蠻語爲詔爲王其一曰䝉舍詔其二曰浪施詔其三¶
曰鄧貶詔其四曰施浪詔其五曰摩㱔詔其六曰䝉雋詔兵埒¶
不能相君長至漢有仁果時九隆八族之四世孫也强大居昆¶
彌川傳十七世至龍祐那當蜀漢建興三年諸葛武侯南征雍¶
<pb:CK-KZ_JY249_04p041a>¶
闓師次白崖川獲闓斬之封龍祐那爲酋長賜姓張氏割永昌¶
益州地置雲南郡於白崖諸蠻慕武侯之德漸去山林徙居平¶
地建城邑務農桑諸部於是始有姓氏龍祐那之十六世孫曰¶
張樂進求遜位於䝉氏考其時葢唐世也張氏或稱昆彌國亦¶
稱白國或稱建甯國其年系莫可推詳(楊升奄滇記)¶
蠻人大種曰昆小種曰叟皆曲頭木耳環鐵裹結無大侯王如¶
汶山漢嘉蠻也蠻中有桀黠能言議屈服種人者謂之耆老便¶
爲主論議好譬喻物謂之蠻經今南人言論雖學者亦半引蠻¶
經與蠻爲姓曰遑耶諸姓爲自有耶世亂犯法轍依之藏匿或¶
曰有爲官所法蠻或爲報仇與蠻至厚者謂之百世遑耶恩若¶
<pb:CK-KZ_JY249_04p041b>¶
骨肉爲其逋逃之藪故南人輕爲禍變恃此也其俗徵巫鬼好¶
詛盟投石結草官常以盟詛要之武侯乃爲作圖譜先畫天地¶
日月君長城府次畫神龍龍生蠻及牛馬羊後畫部主吏乘馬¶
幡葢巡行安䘏又畫牽牛負酒齎金寶詣之之象以賜蠻蠻甚¶
重之許致生口直又與瑞錦鐵劵今皆存每剌史校尉至齎以¶
呈詣動亦如之(華陽國志)¶
中州連滇有三路自卭雅建昌會川渡金沙江入姚安白崖曰¶
古路泰常頞畧通五尺道武侯南征乃大闢焉唐曰姚嶲路起¶
瀘州泝永甯走赤水達曲靖曰西路唐天寶中出師伐南詔亦¶
由此進至元世始開郵傳今因之焉出湖藩轉辰沅經貴州曰¶
<pb:CK-KZ_JY249_04p042a>¶
東路肇自莊蹻立傳則自國朝始也東路由大江捨舟首程曰¶
公安六亭而達孫黃道經故孱陵縣遺甃存焉孱陵罐子皆十¶
里而遙樹多女貞多貴竹(楊升奄滇記)¶
張温將使蜀權謂温曰卿不宜遠出恐諸葛孔明不知吾所以¶
與曹氏通意以故屈卿行若山越都除便欲大搆於蜀行人之¶
義受命不受辭也温對曰臣入無腹心之規出無專對之用懼¶
無張老延譽之功又無子產陳事之効然諸葛亮達見計數必¶
知神慮屈申之宜加受朝廷天覆之惠推亮之心必無疑貳温¶
至蜀詣闕拜章蜀甚貴其才¶
　會稽典錄曰餘姚虞俊歎曰張惠恕才多智少華而不實怨¶
<pb:CK-KZ_JY249_04p042b>¶
　之所聚有覆家之禍吾見其兆矣諸葛丞相聞俊憂温意未¶
　之信及温放黜乃歎俊之有先見亮初聞温敗未知其故思¶
　之數日曰吾已得之矣其人於淸濁太明善惡太分¶
遣衞尉陳震慶權正號權與震升之歃盟交分天下以徐豫幽¶
靑屬吳并凉冀兖屬漢其司州之土以函谷關爲界造爲盟曰¶
天降喪亂皇綱失敘逆臣乘釁始於董卓終於曹操及操子丕¶
桀逆遺醜偷取天位而叡么麽尋丕凶蹟昔共工亂象而高辛¶
行師三苖干度而虞舜征焉今日滅叡禽其徒黨非漢與吳將¶
復誰在宜先分裂奪其土地使士民之心各知所歸是以春秋¶
晉侯伐衞先分其田斯其義也諸葛丞相德威遠著典戎在外¶
<pb:CK-KZ_JY249_04p043a>¶
信感陰陽誠動天地重復結盟使東西士民咸共聞知¶
侯引兵出散關圍陳倉起雲梯衝車以臨城魏將郝昭以火箭¶
逆射其梯梯然梯上人皆燒死昭又以繩連石磨壓其衝車衝¶
車折侯乃更爲井欄百尺以射城中以土丸塡壍欲直攀城昭¶
又於内築重牆侯又爲地突欲踊出於城裏昭又於城内穿地¶
橫截之晝夜相攻拒二十餘日會糧盡引去將軍王雙追之擊¶
斬雙¶
斜谷之事司馬懿使二十人就軍營東南角大聲稱萬嵗武侯¶
使問之答曰吳朝有使至請降武侯謂曰計吳朝必無降法卿¶
是六十老翁何須詭誑如此¶
<pb:CK-KZ_JY249_04p043b>¶
九年春丞相復出圍祁山始以木牛運參軍王平守南圍司馬¶
懿拒侯張郃拒平侯慮糧運不繼設三策吿都䕶李平曰上計¶
斷其後道中計與之持久下計還住黃土時懿等糧亦盡盛夏¶
雨水平恐運漕不給書白侯宜振旅¶
辟尙書郞蔣琬及廣漢李邵巴西馬勳爲掾南陽宗豫爲主簿¶
皆德舉也秦宓爲别駕犍爲王梁爲功曹梓潼杜微爲主簿皆¶
州俊彥也而江夏費禕南郡董允郭攸之始爲侍郞贊揚日月¶
李朝字永南弟邵字偉南郪人也王士字義疆從弟甫字國山¶
文表諸弟也先主領牧朝爲别駕羣下上先主爲漢中王其文¶
朝所造也後丞相亮府辟西曹掾亦有文才兄弟三人號三龍¶
<pb:CK-KZ_JY249_04p044a>¶
士厯宕渠犍爲益州太守甫善言議(闕)人流美稱自綿竹令爲¶
州右職¶
楊戲字文然少與巴西程祁巴郡楊汰蜀郡張表並知名戲每¶
推祁以爲冠首丞相亮深識之年二十餘從州書佐爲督軍從¶
事職典刑獄論法決疑號爲平當¶
何祇漢成都令時郫闕令侯以祇兼之人不敢欺¶
吳主使輔義中郞將吳郡張温聘於漢自是吳蜀信使不絶時¶
事所宜吳主常令陸遜語侯又刻印置遜所王每與漢主及侯¶
書嘗過示遜輕重可否有所不安每令改定以印封之¶
江表傳曰諸葛亮討賊還成都孫權遣使勞問之送馴象一頭¶
<pb:CK-KZ_JY249_04p044b>¶
蜀志曰先主平益州賜諸葛亮法正關羽張飛錦各千疋諸葛¶
軍令云今民貧國虛决敵之資惟仰錦耳侯嘗自校簿書主簿¶
楊顒直入諫曰爲治有體上下不可相侵請爲明公以作家譬¶
之今有人使奴執耕稼婢典炊爨鷄主司晨犬主吠盜牛負重¶
載馬涉遠路私業無曠所求皆足雍容高枕飮食而已忽一旦¶
盡欲以身親其役不復付任勞其體力爲此碎務形疲神困終¶
無一成豈其智之不如奴婢鷄狗哉失爲家主之法也是故古¶
人稱坐而論道謂之三公作而行之謂之士大夫故丙吉不問¶
橫道死人而憂牛喘陳平不肯知錢穀之數云自有主者彼誠¶
達於位分之體也今明公爲治乃躬自校簿書流汗終日不亦¶
<pb:CK-KZ_JY249_04p045a>¶
勞乎侯謝之及顒卒侯垂泣三日¶
武侯與宣皇在渭濱將戰宣皇戎衣蒞事使人視武侯乘素輿¶
葛巾持白羽扇指麾三軍各隨其進止宣皇聞而歎曰可謂名¶
士矣今成都出羽扇攢雜鳥毛爲之葢其遺制也(裴氏語林)¶
武侯以巾幗遺司馬懿巾幗女子未筓之冠蜀中名曇籠葢笑¶
其堅壁不出如閨女之匿藏也幗音憒同古對切今音與國同¶
非(楊升奄)¶
本傳載侯性長於巧思損益連弩皆出其意按魏氏春秋云侯¶
損益連弩謂之元戎以鐵爲矢長八尺一弩十矢俱發夫弩而¶
謂之連則非一弩也意必數者相連謂之損益者前葢有此弩¶
<pb:CK-KZ_JY249_04p045b>¶
至侯而有所損益於其間耳考史魏司馬懿征公孫淵軍至遼¶
東爲發石連弩射城中唐李元諒節度隴西築連弩臺盧躭節¶
度四川爲大旝連弩南詔憚之則古人攻戰以連弩取勝者多¶
矣今連弩之製不可考說者謂古時西蜀弩兵尤多大者莫踰¶
連弩十矢謂之翔鴻一矢謂之飛鎗通呼爲摧山弩卽侯所謂¶
元戎也今具其法如此¶
侯嘗欲鑄刀而未得會蒲元爲西曹椽性多巧思因委之於斜¶
谷口鎔金造噐特異常法刀成以竹筒宻納鐵銖滿中舉刀斷¶
之應手虛落若薙水芻牧稱絶當世因曰神刀今之屈耳環者¶
是其遺範也(别傅)¶
<pb:CK-KZ_JY249_04p046a>¶
刀劍錄曰蜀章武元年辛丑採金牛山鐵鑄八鐵劍各長三尺¶
六寸一先主自佩一與太子一與梁王理一與魯王永一與諸¶
葛亮二與關羽張飛一與趙雲并是亮書作風角處所¶
琴經一卷諸葛亮撰述製琴之始及七絃之音十三𡽪所象之¶
意(中興書目)¶
兵書匣在定軍山上壁立萬仞非人迹可登凡兩經其地初視¶
匣其色淡紅後則鮮明若更新者(顧璘)¶
崇甯縣昔武侯以蜀脞脆令隣邑翊日而市(唐中丞吳行魯建德碑)¶
司馬德操年小德公十𡻕兄事之呼作龎公故世人遂謂龎公¶
是德公名非也德公字山民娶諸葛孔明小姊(楊去奢)¶
<pb:CK-KZ_JY249_04p046b>¶
侯兄瑾及從弟誕並有成名各在一國于時以爲蜀得其龍吳¶
得其虎魏得其狗誕在魏與夏侯玄齊名瑾在吳吳朝服其弘¶
量¶
侯居隆中時有客至屬婦具麵須臾而具侯怪其速後潛窺之¶
見數木人砍麥運磨如飛求傳此術後變其制爲木牛流馬云¶
蜀漢時有火濟者從丞相破孟獲有功封羅甸國王卽今宣慰¶
使安氏遠祖也¶
滇蠻者十年前大理馬至橫山此蠻亦附以來衣服與中國畧¶
同能通華言自云諸葛公戌兵(俱桂海虞衡志)¶
叡好土功旣作許昌宮又治洛陽宮起昭陽太極殿築總章觀¶
<pb:CK-KZ_JY249_04p047a>¶
高十餘丈力役不已農桑失業諸葛武侯死乃大興宮室晉士¶
爕所謂釋楚爲外懼者此也(魏誌)¶
先主定益州用荆楚宿士零陵頼恭爲太常後其子厷爲丞相¶
西曹令史隨於漢中早夭侯甚惜之與留府長史張裔蔣琬書¶
曰令史失頼厷掾屬喪楊顒爲朝中損益多矣¶
張遵飛之孫苞之子尙書郞同諸葛瞻引軍拒鄧艾死於綿竹¶
諸葛武侯造八陣圖於魚復平沙之上壘石爲八行相去二丈¶
桓温征譙縱見之曰此常山蛇勢吾常過之自山上俯視百餘¶
丈凡八行爲六十四蕝蕝正圜不見凹凸處如日中葢影及就¶
視皆卵石漫漫不可辨甚怪也(東坡)¶
<pb:CK-KZ_JY249_04p047b>¶
桓宣武温征蜀猶見武侯時小史年百餘𡻕桓問諸葛丞相今¶
誰與比意頗欲自矜答云葛公在時亦不覺異自葛公殁後不¶
見其比¶
史萬𡻕征甯南蠻至南中行數百里見諸葛紀功碑銘其背曰¶
萬𡻕之後勝我者過此萬𡻕令左右倒其碑而進破三十餘部¶
諸蠻請降於是勒石頌德(隋書)¶
神僧傳云梁將王綝與陸法和守巫峽軍次白帝法和謂人曰¶
諸葛孔明可謂名將吾自見之此城旁有其埋弩箭鏃一斛許¶
因插表令掘之如其言¶
龍州武侯廟在宣尉司東一百八十里初州人以鄧艾嘗經於¶
<pb:CK-KZ_JY249_04p048a>¶
此立廟祀之宋知州洪咨夔毀其像更以諸葛吿其民曰毋祀¶
仇讐而忘父母¶
蜀古蹟記云宋曹彬建隆二年爲都監伐蜀謁武侯祠視宇第¶
雄觀頗有不平謂左右曰孔明雖忠于漢然疲竭蜀之軍民不¶
能復中原萬一何得爲武當因其頽敗者折去之止留其中以¶
祀香火左右皆諫不可俄報中殿摧塌有石碑出土尺許彬驚¶
視之石有刻字宛若新書題云測吾心腹事惟有宋曹彬讀訖¶
下拜曰公神人也小子安能窺測哉遂令蜀守新其祠宇爲文¶
祀之而去按此古昔武侯祠也天社任淵記云昭烈廟西偏少¶
南又有别廟忠武侯在焉老柏參天氣象甚古詩人嘗爲賦之¶
<pb:CK-KZ_JY249_04p048b>¶
是矣今武侯祠在百花潭與草堂並列者不知何代增設¶
湻化中李順亂蜀招安使雷有終遣嘉州士人辛怡顯使於南¶
詔至姚州其節度使趙公美以書來迎云當境有瀘水昔諸葛¶
武侯誡曰非貢獻進討不得輙渡此水若必欲過須致祭然後¶
登舟今遣本部軍將齎金龍二條金錢三十文并設酒脯請先¶
祭享而渡乃知南蠻心服雖千年如初嗚呼可謂賢矣¶
宋高宗手書曹操諸葛羊祐三事賜岳飛¶
南定樓在瀘州治内宋郡守晁公武建取出師表中語爲名陸¶
游詩行遍梁州到益州今年又作渡瀘遊江山重複爭供眼風¶
雨縱橫亂入樓¶
<pb:CK-KZ_JY249_04p049a>¶
房從眞成都人工畫人物蕃馬事王建爲翰林待詔嘗於宮中¶
畫諸葛武侯渡瀘水圖甲馬如生兼善潑筆鬼神有甯王射獵¶
陳登斫鱠等圖傳於世¶
唐釋天竺亡名未詳何印度人也其貌惡陋纒乾陀色縵條衣¶
穿革屣曳鐵錫化行于京輦當韋南康臯生纔三日其家召僧¶
齋此僧不速自來以敝席坐於庭中旣而齋畢韋氏令乳母負¶
嬰兒出請眾僧祝願梵僧先從座起攝衣升階視之曰别久無¶
恙乎嬰兒若有喜色相認之意眾皆異之韋君曰此子纔生三¶
日耳吾師何言别久也梵僧曰此非檀越所知此諸葛武侯之¶
後身耳今降生於世將爲蜀帥必福坤維之人吾往在劔門與¶
<pb:CK-KZ_JY249_04p049b>¶
爲善友故不遠而來此子他日作劔南節度二十年官極貴中¶
書令太尉此外非我所知也父然之因以武字焉後韋臯自少¶
金吾節制劍南軍果遷太尉兼中書令在蜀二十一年卒諡忠¶
武¶
先主章武二年於漢川鑄一鼎名克漢鼎置丙穴中八分書三¶
足又鑄一鼎於永安紀行軍奇變又鑄一鼎於成都武檐山名¶
曰受禪鼎又一鼎於劔口山名曰劔山鼎並小篆書皆武侯迹¶
諸葛武侯斬王雙還定軍山鑄一鼎於漢川其文曰定軍鼎又¶
作八陣鼎於永安皆大篆書又於玄武郡金山鑄二鼎一大一¶
小武侯行軍見此山勢似有王者故鎭之(梁虞荔古鼎錄)¶
<pb:CK-KZ_JY249_04p050a>¶
* 漢丞相諸葛忠武侯集卷之九¶
** 　遺蹟¶
侯家於南陽之鄧縣在襄陽城西二十里號曰隆中晉永興中¶
鎭南將軍劉𢎞至隆中觀侯故宅立碣表閭命太傅椽犍爲李¶
興爲文(見碑記)¶
隆中山襄陽縣北二十五里下有隆中書院諸葛武侯隱居地¶
(一統志)¶
蓮池在沔縣治北其畔有武侯讀書亭遺址每遇花時縣人遊¶
玩(一統志)¶
諸葛相蜀築臺以集諸儒兼待四方賢士號曰讀書臺在章城¶
<pb:CK-KZ_JY249_04p050b>¶
門路西今爲乘煙觀杜光庭錄異記云成都書臺坊武侯宅南¶
乘煙觀内有古井井内有魚長六七寸往往游於井上或取魚¶
水必騰涌相傳其井有龍矣(寰宇記)¶
臥龍墨池沅江縣西三十里烏龍寺内俗傳漢諸葛武侯滌墨¶
於此寺因名臥龍(常德府志)¶
諸葛宅在石皷山漢昭烈牧荆州時侯駐臨烝調賦以供軍實¶
後廟食於此宋重建張栻爲記(衡州府志)¶
隆中諸葛故宅有舊井一今涸無水盛弘之記云井深五丈廣¶
五尺堂前有三間屋地基坵極高云是避暑臺又有三顧門宅¶
西有山臨水孔明常登之鼓琴以爲梁父吟因名此爲樂山先¶
<pb:CK-KZ_JY249_04p051a>¶
有董家居此宅衰殄滅亡後人不敢復憇焉齊建武中有人修¶
井得一石枕高一尺二寸長九寸獻晉安王習鑿齒又爲宅銘¶
葛井襄陽縣東二十里荆州記諸葛宅有田卽此¶
諸葛井益陽縣東南二里相傳蜀諸葛武侯所鑿¶
諸葛井在大慈寺西里許自上窺之祇見其三邉更一邊不知¶
其際涯也昔孔明鑿此以通井絡王氣俗傳有人入井聞其中¶
有鷄聲(方輿勝覽大慈寺在華陽西南五里)¶
沔水又東逕武侯壘南諸葛武侯所居也南枕沔水水南有亮¶
壘背山向水中有小城迴隔難解(水經註)¶
成都府成都縣太城者南門城也張儀司馬錯所築諸葛武侯¶
<pb:CK-KZ_JY249_04p051b>¶
以丞相開府領益州牧故晉益州剌史治太城其制因之(蜀名勝志)¶
古城在榮經縣西五里侯征南屯兵於此唐李德裕增築(雅州)¶
臥龍巖黔陽縣南四十里傍爲諸葛武侯古城其洞廣數十步¶
深數里石壁如飾泉湧不竭有石竈二相傳武侯駐兵處¶
名山縣本志云東北三十四里古土城周七十二丈乃武侯征¶
蠻所築遺址見存¶
諸葛城㳂滋縣西五十里高山上相傳武侯征南時築址跡猶¶
存¶
武侯城在舊黎州城外三里諸葛所築壕塹故壘存焉又有武¶
侯戰場在安靖新寨¶
<pb:CK-KZ_JY249_04p052a>¶
武侯城在臨安都司城南三十里瀘水東侯所築所謂五月渡¶
瀘處瀘州卽擒孟獲之地¶
三交城在寶鷄縣西四十里魏司馬懿與侯相拒於此築城¶
漢中郡西縣後魏置嶓冡縣隋爲西縣故西樂城在縣西南武¶
侯所立甚險固墓在縣東南(以上俱一統志)¶
臥龍岡在府城西南七里起自嵩山之南綿亘數百里至此截¶
然而住囘旋如巢然草廬在其内前有井靑石爲牀有汲綆渠¶
百十道數不能眞其下平如掌卽公躬耕處舊爲祠以奉之元¶
至大中建書院程鉅夫作記嘗有道士居住夜聞兵聲懼而移¶
之宣德中有司復新其廬塑其像春秋祭祀前代碑文俱存又¶
<pb:CK-KZ_JY249_04p052b>¶
南陽縣東北博望鎭南隱山頂上亦有武侯廟(襄陽府志)¶
臥龍山南漳縣東五十里相傳諸葛武侯耕南陽時嘗遊此¶
葛山諸葛屯營因名有武侯廟¶
祁山在西和縣北七里山上有城極嚴固武侯率諸軍攻之縣¶
又有南北岈二岈有萬餘家侯表言祁山去沮五百里有人萬¶
戸瞻其邱墟信之爲殷矣卽此¶
漢水北連山秀舉羅峰競峙祁山在嶓冡之西山上有城極爲¶
嚴固昔諸葛武侯攻祁山卽此城也開山圖曰漢陽西南有祁¶
山溪徑委迤山高巖嶮九州之名岨天下之奇峻¶
瀘州掇旗山諸葛武侯樹旗于此以誓師(以上俱一統志)¶
<pb:CK-KZ_JY249_04p053a>¶
耒陽縣東北四十里有相公山侯嘗駐兵於此因名¶
火烽山在中江縣東南諸葛公嘗會於此置烽火(潼川府志)¶
箕山在褒城縣北十五里山有秦王獵池及内穴道人谷諸葛¶
公遣鄧芝趙雲等出箕谷卽此¶
興勢山在洋縣北二十里山形如盆外甚險盤道以上諸葛公¶
嘗戍於此後魏興勢山以此名¶
周地圖云蒲亭縣有鐵山諸葛侯取爲刀劍宇文度封鐵山侯¶
卽此¶
侯計山在耒陽縣東七十五里山有七十峯上有仙人亭觀音¶
閣亦名侯憇山謂諸葛武侯嘗於此憇息籌計兵事¶
<pb:CK-KZ_JY249_04p053b>¶
銅鼓山在威淸衞城西四十五里相傳漢諸葛侯征南於此獲¶
銅鼓¶
會軍山潼川治東南一百六十里漢昭烈入蜀武侯張飛畧地¶
至此百姓以牛酒犒師故名¶
諸葛山在道海縣東南三里侯南征駐兵於此¶
孟山在榮經縣東二十里諸葛擒孟獲處¶
敘州朱提山西五十里山產銀漢諸葛書曰漢嘉金朱提銀採¶
之不足以食¶
定軍山在沔陽縣東南十里兩峯對峙漢昭烈於此山下作營¶
斬魏夏侯淵山有諸葛巖上有兵書匣其山壁立萬仞非人跡¶
<pb:CK-KZ_JY249_04p054a>¶
可登其下有八陣圖又有督軍壇鄕人云每陰雨時上有擊鼓¶
聲先主旣保有漢中侯之薨也遺令葬於其山因卽地勢不起¶
墳壟惟深松茂柏攢蔚川阜莫知墓營所在山東名高平是侯¶
宿營處有廟¶
建康東北十里有鍾山舊名金山漢末金陵尉蔣子文討賊戰¶
亡靈發於山因立蔣侯祠焉故號曰蔣山諸葛亮以爲鍾山龍¶
盤卽蔣山也(以上俱一統志)¶
諸葛營在定遠縣西一十里侯討南中過髳州於目直睒北傍¶
山下築營蠻稱望子洞基址尙存(楚雄府)¶
諸葛營靖州西武侯撫谿洞諸蠻駐此¶
<pb:CK-KZ_JY249_04p054b>¶
諸葛營黔陽縣有四一渡頭一原神鄉一安江一托口武侯撫¶
綏嵠洞諸蠻駐兵於此營壘猶存¶
諸葛營在宜良縣南小石嶺諸葛亮嘗營於此又名諸葛峒(以上¶
寰宇記)¶
諸葛營在府城東南一十里其東嶽堰内一土墩周迴三十餘¶
丈高六尺隨水高下雖盛潦不没俗爲武侯旗臺(永昌軍民府志)¶
渭川王讓記畧云西絶涪水有山曰柏下諸葛公營壘在焉而¶
喬木婆娑者蔣公琰萬秋之宅鍾士季之所嘗致敬也¶
龍透關在嘉定州南七里世傳爲諸葛公所立其南七十里爲¶
安遠寨亦公征蠻於此屯駐宋元豐中置爲寨¶
<pb:CK-KZ_JY249_04p055a>¶
沔水東逕樂山北昔諸葛亮好爲梁甫吟每所登遊故俗以樂¶
山爲名(水經注)¶
石鼻寨在寶鷄縣東四十里侯所築以拒郝昭一名石鼻城¶
諸葛寨在長官司西¶
敘州保子寨納谿治西十里世傳武侯征南屯兵於此¶
諸葛寨在德安府羅陂村舊傳武侯所立¶
諸葛壘在秦州東二里俗謂下募城傍有司馬懿壘俗謂上募¶
城魏太和中諸葛武侯攻天水詔懿拒之此其壘也¶
漢陽山北八十里諸葛平西南蠻駐軍此山¶
董王臺石首縣北五十里相傳董允與諸葛武侯駐兵處¶
<pb:CK-KZ_JY249_04p055b>¶
萬乘湖石首縣東四十里相傳諸葛武侯屯兵於此¶
籌筆驛在廣元武侯出師嘗駐於此(以上俱一統志)¶
棊盤嶺在府城南五里相傳諸葛宴兵著碁於此有石盤廣六¶
尺棊痕尙存(寶慶府)¶
沔水又東逕西樂城北城在山上周三十里甚嶮固城側有谷¶
謂之容裘谷道通益州山多羣獠諸葛公築以防遏¶
榮經縣本志云榮水在城北一出相公嶺一出番境經水在城¶
南一出瓦屋山一出改丁河一出汶川按相公嶺者以諸葛丞¶
相征蠻所經也改丁河源出黑石汶川源出卭崍馬耳榮經水¶
北流卽武侯七擒孟獲之地上有廟(以上水經注)¶
<pb:CK-KZ_JY249_04p056a>¶
將軍池在岳池縣東五里相傳諸葛嘗駐兵於此(順慶府志)¶
方輿云萬勝岡在州西有龍觀寺其趾曰百丈山自卭崍或起¶
或伏環遶州治本志云諸葛武侯擒孟獲旋師至此岡下人聚¶
觀之因建亭於上爲龍觀亭¶
卭州西百里石盤戍俗呼爲望軍頂昔諸葛武侯駐軍於此¶
漢水北出遠山山谷邃嶮人跡罕交谿曰五丈谿水側有黃沙¶
屯諸葛所開也其水南注漢水(水經注)¶
武侯出師表五月渡瀘今以爲瀘州非也瀘州古之江陽而瀘¶
水乃今之金沙江卽黑水也其水色黑故以瀘名之爾沉黎古¶
志武侯南征由今黎州路黎州四百餘里至兩林蠻自兩林南¶
<pb:CK-KZ_JY249_04p056b>¶
瑟琶部三程至嶲州十程至瀘水瀘水四程至弄棟卽姚州也¶
今之金沙江在滇蜀之交一在武定府元江驛一在姚安之左¶
卻據沉黎志武侯所渡當今之左卻也瑟琶一作風琶兩林今¶
之卭部長官司也(楊升奄)¶
勝覽云寶山在瀘州城南初名堡子山爲巡檢廨陳公損之移¶
廨山西建堂其上袁公說友榜其堂曰江山平遠易堡子爲寶¶
山大書揭之下瞰城郭萬瓦鱗集兩江合流郡國志一名瀘峯¶
山高三十丈地多瘴三四月渡之必死惟五月上旬渡之卽無¶
害故諸葛云五月渡瀘也李[直/土]西山堂記云以常璩華陽國志¶
及辛怡顯雲南錄考之諸葛渡瀘乃在越嶲之地非瀘之寶山¶
<pb:CK-KZ_JY249_04p057a>¶
也¶
黑水在城固縣西北諸葛公牋云朝發南鄭暮宿黑水¶
瀘津水東逕不韋縣北兩岸皆高山瀘峯最爲傑秀孤高三千¶
餘丈水之左右馬步之徑裁通而特有瘴氣三月四月逕之必¶
死非此時猶令人悶吐五月以後行者差得無害故諸葛武侯¶
表言五月渡瀘并日而食臣非不自惜也瀘水兩峯有殺氣暑¶
月舊不行故武侯以夏渡爲艱今昆明道渡所見有武侯道在¶
水浚急而多巉石土人以牛皮爲船方涉津涘(水經)¶
寰宇記云馬湖江從州西南流出東郭與蜀江㕣諸葛武侯五¶
月渡瀘則此水之上流也¶
<pb:CK-KZ_JY249_04p057b>¶
𤏡溪南溪縣西六十里昔武侯南征𤏡蠻于此歸服又名服溪¶
舊志云福溪(寰宇記)¶
華陽國志云有漢水入延江本志云漢陽山在縣北八十里漢¶
武通西南夷自此山之南皆漢地故云諸葛武侯征蠻過此今¶
崖壁上鐫武侯征蠻故道六字猶存縣有順應廟乃祀馬謖者¶
大諸葛堰在永昌府城南一十五里其東有東嶽堰及小諸葛¶
堰皆有灌溉之利(永昌府志)¶
益州記曰江至都安堰其右撿其左其正流遂東郫江之右也¶
因山頽水坐致竹木以溉諸郡又羊摩江灌江西於玉女房下¶
作三石人於白沙郵郵在堰官上立水中刻要江神水竭不至¶
<pb:CK-KZ_JY249_04p058a>¶
足盛不没腰是以蜀人旱則藉以爲溉雨則不遏其流故記曰¶
水旱從人不知饑饉沃野千里世號陸海謂之天府也俗謂都¶
安之堰亦曰湔堰又謂之金堤左思蜀都賦云西踰金堤者也¶
諸葛北征以此堰農夫國之所資以征丁千二百人主護之有¶
堰官李膺記云玉女房鑿山爲穴深數十丈中有廊廡堂室屈¶
曲殆若神功非人力矣¶
七星關七星橋記云關號七星孔明禡牙之地又有滇海曲云¶
神禹導河雙洱水武侯征路七星關(楊升奄)¶
劍門關在劍州北境大劍山至此兩壁削聳有隘束之路侯因¶
立爲劍門後姜維退守以拒魏鍾會卽此¶
<pb:CK-KZ_JY249_04p058b>¶
斜谷關在郿縣西南三十里谷之南口曰褒北口曰斜卽侯出¶
師處(一統志)¶
木門在泰州西南九十里魏張郃追諸葛公於此中飛矢死(鞏昌¶
府志)¶
赤阪在洋縣東二十里其土色赤魏司馬懿寇蜀漢建興五年¶
丞相出屯兵漢中築城於城固駐兵於赤阪卽此¶
寰宇記云宜賓縣本漢南安縣地屬犍爲郡諸葛南征於此置¶
郁鄢戍後改爲郁鄢縣¶
卭州沉黎縣卽侯征羗之路每十里作一石樓令鼓聲相應今¶
蠻人效之所居悉以石爲樓(九州記)¶
<pb:CK-KZ_JY249_04p059a>¶
邵水在寶慶府城北源出邵陽縣龍山經馬鞍山諸葛武侯廟¶
下號相公潭深不可測流至此合澬水¶
京口有石如羊謂之狠石諸葛武侯嘗坐其上與孫權議拒曹¶
操(志)狠石有十字斷痕先主與孫權私卜所斷也孫劉同獵醉¶
各據一石羊後名石羊巷¶
永安宮府學宮地先主征吳還至白帝改魚復爲永安宮居之¶
明年崩諸葛受遺於此(以上一統志)¶
劉琦臺襄陽縣城東二里卽劉表子琦與武侯謀自安計登樓¶
去梯處(襄陽府)¶
水經云江水又東逕諸葛亮圖壘南註云石磧平曠望兼川陸¶
<pb:CK-KZ_JY249_04p059b>¶
有亮所造八陣圖東跨故壘皆累細石爲之自壘西去聚石八¶
行行間相去二尺因曰八陣旣成自今行師庶不覆敗皆圖兵¶
勢行藏之權自後深識者所不能了今夏水漂蕩𡻕月消損高¶
處可二三尺下處磨滅殆盡荆州圖副云永安宮南一里渚下¶
平磧上週迴四百一十八丈中有諸葛孔明八陣圖聚細石爲¶
之各高五尺廣十圍厯然棊布縱橫相當中間相去九尺正中¶
開南北巷悉廣五尺凡六十四聚或爲人散亂及爲夏水所没¶
冬水退復依然如故八陣圖下東西三里有一磧東西一百步¶
南北廣四十步磧上有鹽泉井五口以木爲桶昔常取鹽卽時¶
沙壅冬出夏没劉賓客嘉話錄云夔州西市俯臨江岸沙石下¶
<pb:CK-KZ_JY249_04p060a>¶
有諸葛亮八陣圖箕張翼舒鵝形鸛勢聚石分布宛然尙存峽¶
水大時三蜀雪消之際澒湧滉漾可勝道哉大樹十圍枯槎百¶
丈破磑巨石隨波塞川而下水與岸齊人奔山上則聚石爲堆¶
者斷可知也及乎水落川平萬物皆失故態惟諸葛陣圖小石¶
之堆標聚行列依然如是者僅已六七百年淘灑推激迨今不¶
動高似孫緯畧曰八陣圖在魚復者隨江布勢塡石爲規前障¶
壁門後倚卻月縱八橫八魁容二丈内面偃月九六鱗差江自¶
岷來奔怒湍激驚雷迅馬不足以敵其雄也徙華變滄不足以¶
窮其力也磊磊斯石載轟載春知幾何年曾不一仄是非天所¶
愛神所儆者歟詩林載晉桓温伐蜀觀八陣圖詩云訪古識其¶
<pb:CK-KZ_JY249_04p060b>¶
眞尋源愛往跡恐君遺事節聊下南山石仍顧謂從事曰此常¶
山蛇勢也¶
諸葛八陣磧在夔城者江沙上碎石行列如引繩春冬時見夏¶
秋没於水然江漲卽浮磧上數十丈比退而陣石如故¶
八陣圖有三處一在新都彌牟鎭一百二十有八當頭陣法也¶
一在夔州六十有四方陣法一在碁盤市一百五十有六下營¶
法也¶
寰宇記云八陣圖在縣北三十里彌牟鎭蜀志亮推演兵法作¶
八陣圖咸得其要李膺益州記云稚子闕北五里有武侯八陣¶
圖土城四門中起六十四魁八八爲行魁方一丈高三尺緯畧¶
<pb:CK-KZ_JY249_04p061a>¶
曰八陣圖在新都者峙土爲魁植以江石四門二首六十四魁¶
八八成行兩陣並峙周凡四百七十二步魁百有三十也¶
姚安軍民府東山在府城東十里一名飽煙蘿山其西有武侯¶
塔相傳公征南駐兵之所後人建塔於上¶
武侯塔長甯縣東諸葛所建以誓蠻戎者¶
諸葛洞在龍州宣慰司治南石崖屹立傍有石洞數丈相傳諸¶
葛公征九溪蠻嘗過此留宿洞中設一床懸粟一握以馬後¶
遂化爲石床石粟至今猶存¶
萬里橋亦名篤泉橋橋之南有篤泉因蜀使費禕聘吳武侯餞¶
之曰萬里之行始於今日故曰萬里橋唐岑參有萬里橋詩¶
<pb:CK-KZ_JY249_04p061b>¶
保甯府有武侯橋¶
七縱橋在孟山下相傳因諸葛擒孟獲而名¶
處書峽相傳諸葛武侯藏書處¶
通道縣有武侯兵書臺(以上寰宇記)¶
方與云平羗江在州城北源出西徼遶西北郭謂武侯平羗戎¶
於此(雅州志)¶
魏了翁朝眞觀記畧云出少城西北爲朝眞觀觀中左列有聖¶
母仙師乘烟葛女之祠觀西有武侯祠是侯故宅也故老相傳¶
侯有女于宅中乘雲輕舉唐天寶元年章公始更祠爲觀奏名¶
乘烟(蜀中志)¶
<pb:CK-KZ_JY249_04p062a>¶
華陽國志延熙二年馬忠定越嶲置赤甲軍常取涪陵之民丞¶
相諸葛亮亦發勁卒三千人爲連弩士按志有赤甲戍與黃草¶
峽相近在李渡之上藺市之下杜甫詩云黃草峽西舩不歸赤¶
甲山下行人稀卽此地也¶
赤崖在府城西侯與兄子瑜書云前趙子龍退軍燒壞赤崖以¶
北閣道(云　　云)劍門關棧閣相望顏師古曰棧卽閣也按史記蔡¶
澤謂范雎曰今君相秦計不下席坐制諸侯棧道千里通於蜀¶
漢華陽國志云諸葛相蜀鑿石架空始爲飛閣以通行道如此¶
則棧閣爲二矣(水經注)¶
方輿勝覽灌縣有老人村在大面山之北昔人避難其中多享¶
<pb:CK-KZ_JY249_04p062b>¶
年夀故名或云潛夫張不羣入山採藥浹旬不返見一叟致敬¶
而問答曰本丞相范賢之裔知李雄之祚不永挈吾輩居此爲¶
終焉之計圖經云卽老澤也在靑城北百三十里昔諸葛武侯¶
遷羣獠于山下故名¶
五丈原在郿縣西三十里又云在岐山縣南諸葛公據渭南與¶
魏司馬懿相拒屯兵於此有落星村卽長星墜營處上有諸葛¶
祠元時建¶
石碑耒陽縣東五里武侯斬雍闓擒孟獲囘軍經此立石紀功¶
𡻕久字不可辨又相傳武侯立石誓蠻云後有功在吾上者宜¶
立石於右至宋狄靑破儂智高囘立碑其右後爲雷轟惟存斷¶
<pb:CK-KZ_JY249_04p063a>¶
碑横仆其側(以上天中記)¶
諸葛營在宜良縣南小石嶺侯嘗營於此又名諸葛峒中廣德¶
初鳳伽異築拓東城故有諸葛公石刻文曰碑卽仆蠻爲漢奴¶
蠻畏誓嘗以石搘捂(一統志)¶
魏鶴山集有𤏡道諸葛武侯碑又有答馮敘州邦佐謝武侯廟¶
碑啟本志云府城南姜維屯一峰突起高千仞其頂平相傳姜¶
伯約於此駐軍¶
諸葛武侯行廟碑在興元府固縣西唐貞觀十一年置¶
諸葛武侯碑在昭烈帝廟中長慶四年裴度撰柳公綽書(成都志)¶
武侯碑陰記集古錄云唐崔備撰元和二年武元衡刻及其寮¶
<pb:CK-KZ_JY249_04p063b>¶
屬題名於武侯廟碑陰(成都府志)¶
蔡山在瀘州城東五里舊傳諸葛侯於此夢見周公助以陰兵¶
因立文憲王廟又名周公山李燾詩巖巒最高頂雲氣時蔚薈¶
彷彿羣仙宅宮闕輝珠貝¶
寰宇記文翁立文學講堂一名周公禮殿按雲南志武侯征西¶
南夢見周公勅所在祀周公也¶
黃陵廟夷陵州西黃牛峽相傳神嘗佐禹治水諸葛武侯建祠¶
一名黃牛廟又名靈感廟¶
武侯墓在沔陽縣東南十里又東南八里亦有祠(保甯府志)¶
武侯廟在黎平府城南隅(黎平府志)¶
<pb:CK-KZ_JY249_04p064a>¶
通志云瀘州寶山之瀘峯有武侯廟每𡻕蠻人貢馬相率拜於¶
廟前宋劉光祖詩云蜀人所至祠遺像蠻徼猶知問舊碑¶
武侯廟在府城南一十里諸葛擒孟獲屯營於此民懷其德立¶
廟祠之至今土人自稱爲諸葛之遺民因名諸葛村元揭徯斯¶
有詩(永昌軍民府志)¶
八陣廟在新都治二十里卽武侯祠前有八陣遺跡¶
諸葛廟均州房縣西長望川¶
諸葛武侯廟景陵縣白湖村¶
諸葛廟雲夢縣北二十里¶
諸葛武侯廟公安縣西孱陵街至元戊子邑民李鎧建¶
<pb:CK-KZ_JY249_04p064b>¶
諸葛武侯廟在襄陽縣伏龍山唐封武靈王宋賜英惠廟加號¶
仁濟一方感祀焉(襄陽府志)¶
諸葛武侯廟寶慶府邵陽縣東南二里宋湻祐中建¶
諸葛武侯廟武岡州右宋湻祐中建¶
方輿勝覽云武侯廟在府西南二里今爲乘烟觀孔明表云薄¶
田十五頃桑八百株卽此地孔明初亡百姓遇節朔各私祭於¶
道上李雄稱王始爲廟於少城内桓温平蜀隤少城獨存武侯¶
廟後封武興王廟至今祠祀不絕¶
武侯廟在司城北三里宋紹興中郡守邵溥因舊鼎新榜曰天¶
威廟又作二室塑唐韋臯李德裕像¶
<pb:CK-KZ_JY249_04p065a>¶
諸葛武侯廟在府城東南隅(銅仁府志)¶
先主廟在府城南二里舊在惠陵右附諸葛侯廟唐杜甫詩先¶
主武侯同閟宮本朝洪武初合廟祀之(成都府志)¶
武侯廟在太原府太谷縣咸陽谷¶
忠賢堂夔州府治内初名𡻕寒宋慶厯中建取嘗經遊此地者¶
屈原諸葛亮嚴挺之杜甫陸贄韋昭範白居易柳鎭寇準唐介¶
十人畫像於堂中外栽修竹林栗有記王十朋詩六月修筠帶¶
雨移丁甯護取𡻕寒枝十賢淸節高千古不是此君誰與宜(一統¶
志)¶
方輿勝覽云武侯廟在八陣圖之臥龍山上有堂曰開濟堂何¶
<pb:CK-KZ_JY249_04p065b>¶
耆仲小記云堂閱𡻕久垂壓矣湻熙疆圉作噩瀆山何耆仲假¶
守舉而新之因訪善本重肖侯像摘老杜兩朝開濟老臣心之¶
句以字堂巫山尉任份來董事春二月乙亥落成(夔州志)¶
諸葛武侯祠東安縣西¶
廣德寺在隆中書院傍唐時建書院祀武侯以寺僧主之明成¶
化中重建¶
夔州臥龍山府治東北五里上有諸葛祠因名有泉極淸冷¶
懷古樓綿竹縣東隆慶初建祀諸葛瞻父子紫巖南軒二先生¶
萬厯元年四川巡撫曾省吾蕩平九絲城都蠻俘獲諸葛武侯¶
銅鼓九十三面擇有聲者六十四面以獻疏畧云都蠻呼銅鼓¶
<pb:CK-KZ_JY249_04p066a>¶
曰諸葛鼓相傳以爲寶噐審阿大王等執稱鼓有剝蝕有聲響¶
者爲上上鼓易牛千頭次者七八百頭遞有等差藏至二三面¶
者卽得雄視一方僭稱王號每出刼擊鼓高山諸蠻頃刻雲集¶
集則椎牛數十頭饗蠻乃出刼刼數勝益以鼓爲靈臣等細觀¶
所鑄皆奇文異狀相錯蟠僅可辨者雕螭刻鷺間綴蝦蟇其數¶
皆四縉紳父老云諸葛製以鎭蠻若曰鼓去則蠻運終理或然¶
也¶
諸葛鼓乃銅鑄者其形圓上寛而中束下則敞口大約若今楂¶
斗之倒置也面有四水獸四周有細花紋其色不甚碧綠擊之¶
彭彭有聲如皷云置於水擊之其聲更鉅¶
<pb:CK-KZ_JY249_04p066b>¶
銅皷交趾服役有頭飛獠子赤裩獠子鼻飮獠子皆窟居巢處¶
好飮酒擊銅皷皷初成置庭中招同類來者盈門豪富女子以¶
金銀釵擊皷叩竟留與主人或云銅皷乃諸葛征蠻鉦也¶
夔州府江岸與八陣圖相對有石皷世傳武侯教戰之皷(夔州府志)¶
侯初平蠻儌夜聞軍中多謳歌思歸遂詔眾各與一磚曰若輩¶
久苦行役欲遄返耶枕此而臥詰朝扺家矣從者果然不用命¶
者終莫能歸今雲南營内有一城居民皆四川人云卽其後也¶
太華山是滇西之會合處皆大銅釘鎭之每一釘拔則蠻必有¶
變者此渡瀘幾時勾當作事眞有神耶¶
孫黃驛七亭而達順林坡於塔岡坦於順林望皆烟篁饒水田¶
<pb:CK-KZ_JY249_04p067a>¶
羅塢樟庒皆十里而遙山多荒茅亭卒吹錫呌竹以代銅鉦順¶
林驛六亭而達灃州絶涔水水淸徹產蠃蚌巨者象盤岸有諸¶
葛遺釜二有灃陽橋遇仙橋有車𦙍故里有屈原祠蘭江驛實¶
枕灃水¶
隋僧蜀郡福緣寺釋僧淵以錦水江波没溺者眾欲於南路駕¶
飛橋昔諸葛公指二江内造七星三鐵錞長八九尺徑三尺許¶
人號鐵鎗擬打橋柱用訖投江須便祈祠方可出水淵造新橋¶
將行柱其錞自然浮水來至橋津及橋成又自投水(高僧傳)¶
宋御仗有諸葛公篇袖鎧帽二十五石弩射之不能入以賜殷¶
者規(宋書)¶
<pb:CK-KZ_JY249_04p067b>¶
楊愼曰孔明炊釜麻城毛柱史鳳詔爲予言近日平谷縣耕民¶
得一釜以凉水沃之忽自沸以之炊飯卽熟釜下有諸葛行窩¶
字鄉民以爲中有寶物乃碎之其釜複層中有水火二字亦異¶
哉瑞應圖曰丹甑不炊而自熟玉臯不汲而常滿近此類乎信¶
侯之才藝固后世之神禹周公也世所傳划車弩鷄鳴枕不一¶
而已¶
諸葛公之征孟獲人曰蠻地多邪術須禱於神假陰兵以助之¶
然其俗必殺人以其首祭則神享爲出兵公不從因雜用羊豕¶
之肉而包之以麵像人頭以祀神亦享焉而爲出兵後人由此¶
爲饅頭(事初紀物)¶
<pb:CK-KZ_JY249_04p068a>¶
蠻酋自謂太保大扺與蠻獠相似但有首領其人椎髻以白紙¶
繫之云尙有諸葛制服也¶
魏畧云劉備性好毦適有饋之牛尾者備手結之諸葛亮曰將¶
軍當復有遠志耶止結毦而已備乃投毦曰以忘憂耳按韵寶¶
毦音珥織羽爲衣也諸葛亮與吳王書云所送白毦薄少重見¶
辭謝益以增慚¶
齊諧記武岡有幕官因鑿渠得一瓦枕枕之聞其中鳴鼓起擂¶
一更至五更皷聲次第更轉不差旣聞鷄鳴亦至三唱而曉扺¶
暮復然其人以爲怪而碎之見其中設有機局以應夜氣乃諸¶
葛武侯鷄鳴枕也¶
<pb:CK-KZ_JY249_04p068b>¶
書苑云蜀先主常作三鼎皆武侯篆隸八分極其工妙¶
雲貴土官中門甚低出入必俯首云武侯遺制欲其敬朝廷也¶
稍高其戸者輒禍¶
蜀山谷民皆冠帛巾相傳爲諸葛公服所居深遠者後遂不除¶
今蜀人不問有服無服皆帶孝帽市井中人十常八九余嘗以¶
重午登南樓觀競渡戲兩岸男女匝水而聚望之如沙城有司¶
卽嚴禁之恬不爲止(浣水續談)¶
明黃中允輝曰陳三謨開府滇中以堪輿家言自命初卜昆明¶
一區欲移幕府剗草得小碑云諸葛禁地皆以鐵錮之又白沙¶
驛形勝稱最而皆蠢蠻陳訝之往尋籠絡已被掘斷亦有小碑¶
<pb:CK-KZ_JY249_04p069a>¶
曰諸葛禁地¶
先主寓荆州從南陽大姓晁氏貸錢千萬以爲軍需諸葛武侯¶
作保劵至宋猶存¶
苖民家家供祀武侯像取糓逐顆剝米以炊日不暇給云亦始¶
自武侯俾終𡻕勤苦弗獲居閑思叛也今雖苦難不敢違其法¶
成都西金容坊有石二株舊曰石笋前秦遺址諸葛武侯掘之¶
有篆字曰蠶叢起國之碑以二石柱橫埋中連以鐵一南一北¶
無所偏倚又五字濁歜燭觸蠲時人莫曉後范長生議曰亥子¶
𡻕濁字可記主水災寅卯𡻕歜字可記主饑饉已午𡻕燭字可¶
記主火災辰戌丑未𡻕觸字可記主兵災申酉𡻕蠲字可記主¶
<pb:CK-KZ_JY249_04p069b>¶
豐稔後以年事推驗悉皆符騐(見萬花谷)¶
蜀郡臨卭縣有火井漢室之盛則炎赫彌熾桓靈之際火勢漸¶
微諸葛孔明一窺而更盛矣至景曜元年人以燭投卽滅其年¶
蜀併於魏(異苑)¶
按華陽國志臨卭縣有布濮水從布濮來合火井江有火井夜¶
時光映上昭民欲其火光以家火投之頃許如雷聲火熖出通¶
耀數十里以竹筒盛其光藏之可拽行終日不滅也井有二水¶
取井火煑之一斛水得五㪷鹽家火煑之得無幾也¶
道家多作柏葉湯常點益人古柏葉尤奇今益州諸葛武侯廟¶
中有大柏木相傳是蜀世所植故人多採收以作藥其味甘香¶
<pb:CK-KZ_JY249_04p070a>¶
於常柏也¶
儒林公議云武侯廟前柏圍數丈唐相段文昌有詩石在焉唐¶
末漸枯悴厯王孟二僞國不復生然亦不敢伐之宋乾德五年¶
辛卯夏五月枯柯再榮時人異焉三國迄今千二百餘年矣新¶
枝聳雲枯幹並存夭矯若虯龍陸游劍南藁云唐有節度使取¶
孔明祠柏一小枝以爲手板書於圖志非𧦄至今則此柏亦稱¶
靈異著聞極矣¶
嶲州界緣山野間有菜大葉而粗莖其根若大蘿蔔土人蒸煑¶
其根葉而食之可以療饑名之謂諸葛菜云武侯南征用此菜¶
蒔於山中以濟軍食亦猶廣都縣山櫪林謂之諸葛木也諸葛¶
<pb:CK-KZ_JY249_04p070b>¶
所止令兵士獨種蔓菁者取其纔出甲者生䧟一也葉舒可煑¶
食二也久居隨以滋長三也棄去不惜四也囘則易尋而採之¶
五也冬有根可斸食六也比諸蔬屬其利不亦溥乎三蜀之人¶
今呼蔓菁爲諸葛菜江陵亦然(劉禹錫嘉話錄)¶
最地圖記云是諸葛武侯池中物池是侯所鑿宋元嘉中刺史¶
陸岩嘗取以獻(池李膺有記)¶
蜀中有小車獨推載八石前如牛頭又有大車用四人推載十¶
石葢木牛流馬也¶
漢州德陽及峽中定軍山皆有八陣圖定軍山下土堆也(陳師道履¶
<pb:CK-KZ_JY249_04p071a>¶
常後山談叢)¶
¶	
<pb:CK-KZ_JY249_05p001a>¶
@fw1重刋道藏輯要¶
* 漢丞相諸葛忠武侯集卷之十¶
　　　　　　　　　　　　　三十六世孫羲基編輯¶
** 　八陣¶
　　刻八陣圖舊序　　　　　　　　　　東萊藍章¶
諸葛武侯推演兵法作八陣圖嚴從謂其出於風后握機文以¶
予言之握機文乃依托爲之者非風后也實八陣圖之註耳獨¶
孤及之圖記以爲得于黃帝書之外篇者亦非也馬隆八陣贊¶
又握機文之註耳其見于李靖問對者亦阮逸之僞書也圖之¶
蹟有四一在沔陽一在新都一在魚復一在南市予嘗至沔陽¶
<pb:CK-KZ_JY249_05p001b>¶
拜武侯之墓而訪其舊壘已不可識聞新都南市者亦殘破不¶
可考唯魚復者迄今如故予使人圖而觀之六十四壘布于前¶
者八陣也二十四壘環于後者卻月陣也六十有四重易之卦¶
也二十有四作易之畫也卦定于方以知故八陣象之畫起于¶
圓而神故卻月陣象之卦自畫起方自圓生壁門者陰陽之象¶
也握奇者虛中之象也奇正之變皆出于此奇亦爲正之正正¶
亦爲奇之奇彼此相用循環無窮桓温曰是常山蛇勢者亦妄¶
言耳常山蛇謂之率然蓋高直陣也非八陣也李筌太白陰經¶
以天地風雲爲正龍虎鳥蛇爲奇亦出臆見至謂教戰有圖而¶
戰陣無圖者尤大謬也頃者蜀盜弄兵予奉詔致討督師駐漢¶
<pb:CK-KZ_JY249_05p002a>¶
中因取八陣圖而推演之自六十四壘分内外前後四隅又變¶
而爲八陣縱橫開闔鈎聯蟠屈各有條理以之訓練而行伍始¶
嚴整可觀矣三復考訂命武都人龍正圖之而註其左自將領¶
以至士卒人給一本誦而習之鳴呼廢陣形而用兵者妄也執¶
陣形而求勝者愚也平居練兵如身運臂而臂運指無不如意¶
則禦寇而搏擊焉一陰一陽變化出沒而莫有逆吾命者矣孫¶
武曰鬬亂而不可亂形圓而不可破非武侯之圖其孰能與于¶
此哉¶
　　藍公八陣合變圖說敘　　　　　　　維揚徐昻¶
諸葛八陣昉于黃帝風后而實得于心法非專推演也故其壘¶
<pb:CK-KZ_JY249_05p002b>¶
石于沙縱橫皆八其曰天衡地軸天前衝後衝地前衝後衝與¶
夫曰風曰雲者陣之名也六十有四者陣之多寡相乘之數也¶
布之各有其方列之各有其位遊兵二十四陣在六十四陣之¶
後名曰卻月陣開閤作止間隊與八陣皆同下營之際環衞于¶
後出入神速應敵取勝者此總圖之合歟若其内外之分爲天¶
覆地載左右之分爲風揚雲垂前後四隅之分爲龍飛爲虎翼¶
爲鳥翔爲蛇蟠者此八圖之變歟合不自合而包含無盡變不¶
徒變而應敵無方堅如磐石觸之者碎熾如烈火犯之者焦此¶
司馬懿所以甘受巾幗之辱而終不敢輕出以取敗也武侯已¶
矣而陣圖之在白帝城魚復洲者固自若也晉馬隆以三千步¶
<pb:CK-KZ_JY249_05p003a>¶
卒破樹機能數萬騎以復涼洲者按此圖也厥後兵家者流但¶
以資談說而不以教行伍雖師律提綱具載圖說而于總圖後¶
少卻月陣圖是無遊兵也無遊兵何以取勝而禦猝然之變也¶
哉東萊藍公以大都憲典兵漢中景慕武侯遣使魚復圖其猶¶
在之壘石而諦觀之加以推演詢問講究之久一旦恍然似有¶
以得其指要者復得武都士人龍正者諳練陣圖與語脗合深¶
加賞識遂命取小石于廳事後布以合之起以變之其合其變¶
應手而成于是以其法教諸將士驗其可與有爲也遂著之圖¶
說比舊加詳而擺陣變陣之舉實發所未發也刋以成書自將¶
領以至士卒人給一本誦而習之無何精熟敵愾之氣十倍尋¶
<pb:CK-KZ_JY249_05p003b>¶
常矣乃制爲衝陣之法遴選勇銳以衝之將士欣躍思欲一逞¶
由是威武奮揚屢戰屢勝雖公之忠貞知勇有過人者何莫而¶
不自八陣圖說中來邪若夫陣圖之說之用于方來則亦存乎¶
某人也云爾¶
　　八陣號令¶
凡遇操練之日侵晨赴各地方每隊七行七層以三千人之上¶
四隊合爲一隊二萬人之上四陣合爲一陣二十萬人之上四¶
部合爲一部俱分兩層駐劄聞中軍號笛響馬步官旗詣中軍¶
聽發放訖回還各隊傳令諭眾不許喧嘩及錯亂隊伍聞中軍¶
第一聲哱囉響各隊步兵皆集騎兵解絆牽馬第二聲哱囉響¶
<pb:CK-KZ_JY249_05p004a>¶
步兵舉旗騎兵乘馬第三聲哱囉響點鼓間隊出緩行一鼓一¶
蹻至十八步中軍放礮一箇磨旗三次發喊三聲戰聲喇叭響¶
發鼓急行十八步金響止單擺開鑼響放銃弓弩槍牌皆作戰¶
勢官軍齊唱䕶䕶䕶三聲哵咧響發喊摔[&#xF0B1;-手+金]響收隊駐爲第一¶
陣再點鼓後面隊盡出緩行過第一陣前十八步放礮一箇磨¶
旗一次發喊一聲戰聲喇叭響發鼓急行十七步金響止單擺¶
開鑼響放銃弓弩槍牌皆作戰勢齊唱殺殺殺三聲哵咧響發¶
喊摔[&#xF0B1;-手+金]響收隊駐爲第二陣三次點鼓後第一陣又間隊出緩¶
行過第一陣前十八步放礮一箇磨旗一次發喊一聲戰聲喇¶
叭響發鼓急行十八步金響止單擺開鑼響放銃弓弩槍牌皆¶
<pb:CK-KZ_JY249_05p004b>¶
作戰勢齊唱突突突三聲哵咧響發喊摔[&#xF0B1;-手+金]響收隊駐爲第三¶
陣四次點鼓後第二陣亦間隊出緩行過第三陣前十八步放¶
礮一箇磨旗一次發喊一聲戰聲喇叭響發鼓急行十八步金¶
響止單擺開鑼響放銃弓弩槍牌如前作勢齊唱訶訶訶三聲¶
哵咧響發喊摔[&#xF0B1;-手+金]響收隊駐爲第四陣中軍放起火三枝點鼓¶
每陣皆間隊出前行十八步止各趨原分地方下營左右前後¶
縱橫擺成行列面俱朝外金響止戰聲喇叭響單擺開如陣總¶
圖隅落鈎連以成八陣之規哵咧響發喊率[&#xF0B1;-手+金]響收隊若欲衝¶
演變陣者先整前哨金鼓旗二對響器二副金二口鑼二面鼓¶
十二面摔[&#xF0B1;-手+金]二箇大銃四口中軍金鼓旗旛如舊聽本哨官八¶
<pb:CK-KZ_JY249_05p005a>¶
天陣内用次中軍舉玄黃二色旗爲一變天覆地載二陣放礮¶
一箇點鼓該天陣隊往南緩行布天陣該地陣隊往北緩行布¶
地陣各至地界磨旗一次發喊一聲戰聲喇叭響發鼓急趨下¶
營金響止單擺開鑼響放銃弓弩槍牌皆作戰勢齊唱護護護¶
三聲哵咧響發喊摔[&#xF0B1;-手+金]響收隊中軍放起火三枝二陣皆動復¶
回總陣打得勝鼓哱囉喇叭號笛齊響各歸原地若再變陣亦¶
如前撥旗鼓響器等件聽左哨官入陣用中軍舉五綵五暈二¶
旗則爲第二變風揚雲垂二陣放礮一箇點鼓該風陣隊往西¶
緩行布風陣該雲陣隊往東緩行布雲陣其進止動盪回營號¶
頭皆准前例但唱殺殺殺三聲若再變陣右哨官入陣中軍舉¶
<pb:CK-KZ_JY249_05p005b>¶
靑白二旗爲第三變龍飛虎翼二陣放礮一箇點鼓該龍陣隊¶
往東南布龍陣該虎陣隊往西北布虎陣但唱突突突三聲其¶
進止動盪號頭皆同前例若再變陣後哨官入陣中軍舉赤黑¶
二旗爲第四變鳥翔蛇蟠二陣放礮一箇點鼓該鳥陣隊往東¶
北布鳥陣該蛇陣隊往西南布蛇陣但唱訶訶訶三聲其號頭¶
皆與前同¶
¶	
¶	
¶	
¶	
<pb:CK-KZ_JY249_05p006a>¶
八陣圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p006b>¶
推演八陣始於隊伍而成營陣(武經總要凡百人曰隊二隊曰宮二宮曰曲二曲曰部)伍¶
者五行生成之數也陣者八卦之象也(八卦之象生於太極太極生兩儀兩儀生四象¶
四象生八卦故將臺左列四陣右列四陣兩儀之象也左前十六隊左後十六隊右前十六隊右後十六隊四象之四象也南¶
八隊北八隊東八隊西八隊東南八隊東北八隊西南八隊西北八隊八卦之象也)遊兵者二十四氣之¶
象也(合圖遊兵環伏於後二層卻月其義未顯惟變圖分爲兩哨左列十二陣右列十二陣宛然天道之周旋然則十四¶
陣者對待之陰陽也二十四陣者流行之陰陽也易有交易變易之義而八陣有分合變合之精)所以五人爲¶
伍十五爲一隊加五旗軍而五十有五終於生成之數也(天一地二¶
天三地四天五地六天七地八天九地十天數二十有五地數三十凡天地之數五十有五所以成變化而行鬼神也)八¶
隊爲一陣有四百四十人(每隊以五十五人乘之)八陣爲一部有三千五¶
百二十人而爲小成可變兩也(每陣四百四十人乘之其郤月遊兵不載焉卽一變而爲天覆¶
<pb:CK-KZ_JY249_05p007a>¶
地載二陣回營已畢又二變而爲風揚雲垂二陣回營已畢又三變而爲龍飛虎翼二陣回營已畢又四變而鳥翔蛇蟠二陣¶
是也)八部爲一將有二萬八千一百六十人而爲中成八陣齊可¶
變也(每小成三千五百二十人加遊兵一千三百二十八人以全隊出攻全隊留守南一部變天覆　陣北一部變地載¶
陣東一部變雲垂陣西一部變風揚陣東南一部變龍飛陣西北一部變虎翼陣東北一部變鳥翔陣西南一部變蛇蟠陣遊¶
兵卻月於外有變仍分兩哨一守一攻○其號令約束前後左右大小將士各司其局特八門中軍專設守警權命悉由中將¶
以制治焉其所以謂天地風雲爲四正龍虎鳥蛇爲四奇者豈兵家策應而有常形哉如八面有警則八面正兵爲正遊兵爲¶
奇如四面正向有警則出四面正兵夾擊豈非奇乎如四警有警則出四正兵夾擊豈非所謂正亦以爲奇乎是以活物隨形¶
應變以勢非知道者其能然哉)終於六十四卦也八將爲一軍有二十二萬五¶
千二百八十人而爲大成故韓信曰多多益善(每中成二萬八千一百六十人¶
加遊兵一萬五百六十人共有三十萬九千七百六十人以前隊出攻前隊留守南一將變八陣東西四隅各變八陣遊兵一¶
<pb:CK-KZ_JY249_05p007b>¶
依中成分列隨機應變號令約束前後左右大小將士各司其局特八門中軍專設守警權命悉由大將以裁成焉)其布¶
列營陣以將臺左列四陣右列四陣分作兩層駐劄而爲小將¶
左列四部右列四部亦分兩層而爲中將左列四將右列四將¶
亦分兩層而爲大將其制陣以千人可布六華陣每面用六十¶
步(六華陣起於李靖外六軍一曰前鋒一曰後軍一曰左虞候一曰右虞候一曰左廂軍一曰右廂軍環而圍之象六出華¶
中軍爲奇外六軍爲正内分三道其隔落鈎連曲折相對與八陣者同但八陣者方陣也六華陣者圓陣也)以小成¶
三千五百二十人可布八陣每面用一百二十步以中成二萬¶
八千一百六十人每面用六百步以大成二十二萬五千二百¶
八十人每面用一千二百步(此言一面開方所用地步)其小成每隊相離十¶
八步中成每陣相離八十六步大成每部相離一百七十二步¶
<pb:CK-KZ_JY249_05p008a>¶
(此言四方相離步則)内餘數步加中軍而爲閏也(小成小將居之中成中將居之大成大將居之¶
是謂握奇之說也或本握機)以天後衝四隊東北西北風雲各二隊定作一¶
號以地後衝四隊東北西北風雲各二隊定作二號以後地軸¶
地後衝各二隊定作三號以後地軸四隊左右後天衡各二隊¶
定作四號以前地軸四隊左右前天衡各二隊定作五號以前¶
地軸地前衝各二隊左右前天衡各二隊定作六號以地前衝¶
四隊東南西南風雲各二隊定作七號以天前衡四隊東南西¶
南風雲各二隊定作八號書於本隊旗上布陣下營不得錯亂¶
聞中軍舉號每陣皆間隊一二五六號先出三十六步止單擺¶
開戰畢仍收作八陣爲第一陣二次舉號三四七八號出過第¶
<pb:CK-KZ_JY249_05p008b>¶
一陣前三十六步止單擺開戰畢仍收作八陣爲第二陣三次¶
舉號第一陣又間隊每陣出五六號過第二陣前三十六步止¶
單擺開戰畢仍收作八陣爲第三陣四次舉號第二陣又間隊¶
每陣出七八號過第三陣前三十六步止單擺開戰畢仍收作¶
八陣爲第四陣次視中軍舉起火點鼓每陣又間隊一三五七¶
號不動二四六八號出前行十八步止天前衝四陣居前天後¶
衝四陣居後天衡十六隊居兩端地軸十二陣居中間地前衝¶
六陣居前地後衝六陣居後風八陣居四維雲八陣居四角自¶
然而成八陣之規也(直衝南前一面之法如遇左右後有警行陣始亦依前例定號以次壘衝則不雜亂¶
而整矣)遊兵二十四陣分列兩哨每哨十二陣三陣定作一號共¶
<pb:CK-KZ_JY249_05p009a>¶
作四號分列兩層進止開闔間隊與八陣皆同惟下營之際掣¶
環於後而伏之取勝衝擊全在乎遊兵也¶
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p009b>¶
總衝四¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p010a>¶
陣之圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p010b>¶
八陣小¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p011a>¶
成之圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p011b>¶
八陣中¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p012a>¶
成之圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p012b>¶
八陣大¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p013a>¶
成之圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p013b>¶
八陣分¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p014a>¶
撥總圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p014b>¶
總圖如陰陽之互藏其宅八陣分變實淸濁之異其施故天雲¶
龍鳥四陣屬陽淸而垣居東南地風虎蛇四陣屬陰濁而垣居¶
西北遊兵亦各以類相從進退開闢一陰一陽不啻春秋之有¶
分節啟閉之有顯藏然元氣未嘗不周流統貫於其中是故大¶
將者馭眾行師之元氣也智慮少滯則兵形無所不攝運動失¶
度外邪得以乘隙而八三軍之司命無寄寓矣可不慎歟¶
¶	
¶	
¶	
¶	
<pb:CK-KZ_JY249_05p015a>¶
天覆陣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p015b>¶
　　八陣變例¶
　天覆陣贊¶
　　天陣十六　　　　外方内圓　　　　四維風揚¶
　　其形象天　　　　爲陣之主　　　　爲兵之先¶
　　善用三軍　　　　其形不偏¶
内外之分爲第一變¶
　外之分變爲天覆陣有風無雲用總陣外面之隊以右天前¶
　衝二隊列前居正南以東南西南風各二隊列天衝兩維以¶
　左右前天衡各四隊列前中以左右天前後衝各二隊列兩¶
　端以左右後天衡各四隊列後中以左天後衝二隊列後以¶
<pb:CK-KZ_JY249_05p016a>¶
　東北西北風各二隊列後兩維謂風附天而形圓也¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p016b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p017a>¶
　地載陣贊¶
　　地陣十二　　　　其形正方　　　　雲主四角¶
　　冲敵難當　　　　其體莫測　　　　動用無窮¶
　　獨立不可　　　　配之於陽¶
　内之分變爲地載陣有雲無風用總陣中間之隊以左地後¶
　衝三隊列前居正北以東北西北雲各二隊列地後衝兩角¶
　以左右後地軸各三隊列左右中以左右前地軸各三隊列¶
　後地軸之左右以左右地前後衝各三隊列軸之兩端以右¶
　地前衝三隊列後以東南西南雲各二隊列地前衝兩角謂¶
　雲附地而形方是也¶
<pb:CK-KZ_JY249_05p017b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p018a>¶
　風揚陣贊¶
　　風無正形　　　　附之於天　　　　變而爲蛇¶
　　其意漸玄　　　　風能鼓物　　　　萬物撓焉¶
　　蛇能爲繞　　　　三軍懼焉¶
左右之分爲第二變¶
　右之分變爲風揚陣有風無雲用總陣右一半隊以右天前¶
　衝二隊列前居正西以西北西南風各二隊列天前衝兩維¶
　以右前地軸三隊列前中以右前後天衝各四隊列地軸左¶
　右以東北東南風各二隊列衡兩端以後地軸二隊列後中¶
　以右地前後衝各三隊列地軸兩維以右天後衝二隊列後¶
<pb:CK-KZ_JY249_05p018b>¶
　謂風附衡而形銳是也¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p019a>¶
雲垂陣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p019b>¶
　雲垂陣贊¶
　　雲附於地　　　　始則無形　　　　變爲翔鳥¶
　　其狀乃成　　　　鳥能突擊　　　　雲能晦冥¶
　　千變萬化　　　　金革之聲¶
　左之分變爲雲垂陣有雲無風用總陣左一半隊以左天後¶
　衝二隊列前居正東以左右地前後衝各三隊列天後衝兩¶
　維以左後地軸三隊列前中以左前後天衡各四隊次列後¶
　地軸之左右以左前地軸三隊列天衡之中以東南東北雲¶
　各二隊列天衡兩端以左天前衝二隊列後居正西以西南¶
　西北雲各二隊列天前衝兩維謂雲附衡而形有聚有散也¶
<pb:CK-KZ_JY249_05p020a>¶
龍飛陣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p020b>¶
　龍飛陣贊¶
　　天地後衝　　　　龍變其中　　　　有爪有足¶
　　有背有胸　　　　潛則不測　　　　動則無窮¶
　　陣形赫然　　　　象名爲龍¶
前後之分爲第三變¶
　後之分變爲龍飛陣有雲無風用總陣後一半隊以東南東¶
　北雲各二隊列東南爲兩翼以左後天衡四隊列前爲首以¶
　左天後衝二隊列天衡次以左地後衝三隊列天衝次以左¶
　右後地軸各三隊列地衝中以右地後衝三隊列地軸次以¶
　右天前衝二隊列地衝次以右天衡四隊列後爲尾以西南¶
<pb:CK-KZ_JY249_05p021a>¶
　西北雲各二隊列衡二維爲翼謂雲從龍而形象龍也¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p021b>¶
虎翼陣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p022a>¶
　虎翼陣贊¶
　　天地前衝　　　　變爲虎翼　　　　伏虎將摶¶
　　盛其威力　　　　淮陰用之　　　　變爲無極¶
　　垓下之會　　　　魯公莫測¶
　前之分變爲虎翼陣有風無雲用總陣前一半隊以西北西¶
　南風各二隊列西北二維爲前足以右前天衡四隊列前爲¶
　首以右天前衝二隊列天衡之次以前左右地軸各三隊列¶
　中之左右以左右地前衝各三隊列地軸兩廂爲翼以左天¶
　前衝二隊列地軸之次以左前天衡四隊列後爲尾以東北¶
　東南風各二隊列天衡二維爲後足謂風從虎而形象虎也¶
<pb:CK-KZ_JY249_05p022b>¶
鳥翔陣¶
¶	
b¶
¶	
¶	
¶	
¶	
¶	
¶	
¶	
<pb:CK-KZ_JY249_05p023a>¶
　鳥翔陣贊¶
　　鷙鳥將搏　　　　必先翺翔　　　　勢凌霄漢¶
　　飛禽伏藏　　　　審之而下　　　　必有中傷¶
　　一夫突擊　　　　三軍莫當¶
四隅之分爲第四變¶
　東北西南二隅變爲鳥翔陣有雲無風用總陣二隅之隊以¶
　左天後衝二隊列前居東北爲首以右天前衝二隊列後爲¶
　尾以左後地軸三隊列天衝右以右前地軸三隊列天衝左¶
　以左後天衡四隊列軸右以右前天衡四隊列軸左以左地¶
　後衝三隊列天衡右以右地前衝三隊列天衡左以東北東¶
<pb:CK-KZ_JY249_05p023b>¶
　南雲各二隊列地衝右爲羽翼以西北西南雲各二隊列地¶
　衝左爲羽翼謂雲附衝而形象鳥翔也¶
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p024a>¶
蛇蟠陣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p024b>¶
　蛇蟠陣贊¶
　　風爲蛇蟠　　　　附天成形　　　　勢能圍繞¶
　　性能屈伸　　　　四奇之中　　　　與虎爲隣¶
　　後變常山　　　　首尾相因¶
　西北東南二隅變爲蛇蟠陣有風無雲用總陣二隅之隊以¶
　右後地軸三隊列前居西南爲首以左前地軸三隊列後爲¶
　尾以右後天衡四隊列軸右以左前天衡四隊列軸左以右¶
　地後衝三隊列天衡右以左地前衝三隊列天衡左以右天¶
　後衝二隊列地衝右以左天前衝二隊列地衝左以西北風¶
　二隊列天衝右以西南風二隊列天衝左以東北風二隊列¶
<pb:CK-KZ_JY249_05p025a>¶
　西北風右以東南風二隊列西南風左謂風附軸而形象蛇¶
　蟠也¶
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p025b>¶
常山蛇陣¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p026a>¶
常山蛇陣又圖¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p026b>¶
右以常山陣步卒五部凡四千人居中前後左右等軍量山川¶
土地之形按陣而居可以逸待勞以飽待饑其揚奇備伏皆馬¶
騎分而爲八凡二千人逐便而居以應權也六鼓舉龍旗則爲¶
常山矣¶
古今以來臨戎對敵每作四面陣周囘受敵以爲必勝儻若選¶
鋒而擊之其陣必破此非天殃將之失也亦或作長陣或作蛇¶
陣皆以隊伍步騎相接或被敵破一處卽敗散不全大將避潰¶
師之罪移過於下遂使驍勇小將無罪受誅今則畫成定制各¶
立陣名部曲分鬬各明奇正若失一陣則斬一將形勢旣就與¶
戰陣相應猶手臂相救以此攻守萬無一失然以中軍爲中黃¶
<pb:CK-KZ_JY249_05p027a>¶
陣次有若前衝後衝左突右擊白雲靑蛇大赤大黑摧凶決勝¶
先鋒破敵以二除中黃之外餘十二陣以應十二辰¶
　大黑子　　大赤午　　破敵丑　　左突寅　　靑蛇卯¶
　摧凶辰　　前衝巳　　先鋒未　　右擊申　　白雲酉¶
　決勝戌　　後衝亥¶
¶	
¶	
¶	
¶	
¶	
<pb:CK-KZ_JY249_05p027b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_05p028a>¶
* 漢丞相諸葛忠武侯集卷之十一¶
** 　傳¶
　　别傳¶
諸葛亮字孔明瑯琊陽都人蚤孤從父玄依劉表亮從玄來荆¶
州玄死遂家於南陽隆中幼與潁川徐庶元直及石廣元孟公¶
威遊學三人務爲精熟亮獨觀其大畧每晨夜從容抱膝長嘯¶
而謂三子曰卿等可至郡守剌史問其所志但笑而不言公威¶
念鄕欲還亮曰中國饒士大夫遨遊何必故鄉耶稍長躬耕隴¶
畝好爲梁父吟時人莫測也惟與庶及博陵崔州平友善而重¶
龎德公每獨拜牀下德公亦稱之爲臥龍沔南名士黃承彥謂¶
<pb:CK-KZ_JY249_05p028b>¶
亮聞君擇婦身有醜女才堪相配亮許卽載送之諺曰莫學孔¶
明擇婦正得阿承醜女建安十二年左將軍豫州牧劉玄德來¶
荆州訪世事於襄陽司馬德操德操曰腐儒俗士豈識時務識¶
時務者在俊傑此間自有伏龍鳳雛問爲誰曰諸葛孔明龎士¶
元也及屯新野徐庶見左將軍器之庶曰諸葛孔明者臥龍也¶
將軍豈願見之乎曰君與俱來庶曰此人可就見不可屈致將¶
軍宜枉駕顧之遂詣亮凡三往乃見因屏人曰漢室傾頽奸臣¶
竊命主上䝉塵孤不度德量力欲信大義於天下而智識淺短¶
遂用猖獗至於今日然志則不已君謂計將安出亮曰自董卓¶
以來豪傑竝起跨州連郡者不可勝數曹操比於袁紹則名微¶
<pb:CK-KZ_JY249_05p029a>¶
而眾寡然操遂能克紹以弱爲强非惟天時抑亦人謀也今操¶
擁百萬之眾挾天子而令諸侯此誠不可與爭鋒孫權據有江¶
東巳厯三世國險民附賢能爲之用此可與爲援而不可圖也¶
荆州北據漢沔利盡南海東連吴會西通巴蜀此用武之國而¶
其主不能守此殆天所以資將軍將軍豈有意乎益州險塞沃¶
野千里天府之土高祖由之成帝業劉璋闇弱張魯在北民殷¶
國富而不知存恤智能之士思得明君將軍旣帝室之冑信義¶
著於四海總攬英雄思賢如渴若跨有荆益保其巖阻西和諸¶
戎南撫蠻越外結好孫權内修政理天下有變則命一上將將¶
荆州之軍以向宛洛將軍身率益州之眾出於秦川百姓孰不¶
<pb:CK-KZ_JY249_05p029b>¶
簞食壺漿以迎將軍者乎誠如是則王業可成漢室可興矣左¶
將軍曰善於是與亮情好日密關羽張飛等不悅左將軍曰孤¶
有孔明猶魚之有水也願諸君勿復言亮時年二十七劉表愛¶
少子琮長子琦不自安問亮以計亮不對他日獨與升高樓撤¶
梯而後問之亮曰君不見申生在内而危重耳在外而安乎琦¶
感悟求出守江夏明年表卒琮立會曹操南侵琮遣使迎降而¶
不以告操兵至宛左將軍始聞之亮說曰攻琮荆州可有也左¶
將軍不忍乃引去荆人多歸之眾至十餘萬操引精騎急追及¶
於長坂左將軍棄妻子獨與亮等數十騎走至夏口亮曰事急¶
矣請奉命求救於孫將軍時權擁兵柴桑觀望成敗亮說權曰¶
<pb:CK-KZ_JY249_05p030a>¶
海内大亂將軍起兵據有江東劉豫州亦收眾漢南與曹操共¶
爭天下今操芟夷大難畧已平矣遂破荆州威震四海英雄無¶
所用武故豫州遁逃至此將軍量力而處之若能以吳越之眾¶
與中國抗衡不如早與之絕若不能當何不按兵束甲北面而¶
事之今將軍外託服從之名而内懷猶豫之計事急而不斷禍¶
至無日矣權曰苟如君言劉豫州何不遂事之乎亮曰田橫齊¶
之壯士耳猶守義不辱况劉豫州王室之冑英才蓋世眾士仰¶
慕若水之歸海事之不濟此乃天也安能復爲之下乎權勃然¶
曰吾不能舉全吳之地十萬之眾受制於人吾計決矣非劉豫¶
州莫可以當曹操者然豫州新敗之後安能抗此難乎亮曰豫¶
<pb:CK-KZ_JY249_05p030b>¶
州軍雖敗於長坂今戰士還者及關羽水軍精甲萬人劉琦合¶
江夏戰士亦不下萬人曹操之眾遠來疲弊聞追豫州一日夜¶
行三百餘里此所謂强弩之末勢不能穿魯縞也故兵法忌之¶
曰必蹶上將且北方之人不習水戰又荆州之民附操者逼兵¶
勢耳非心服也將軍誠能命猛將統兵數萬與豫州協規同力¶
破操軍必矣操軍破必北還如此則荆吳之勢强鼎足之形成¶
成敗之機在於今日權大悅卽遣周瑜程普魯肅等水軍三萬¶
隨亮詣左將軍併力拒操遂破操於赤壁左將軍南征收江南¶
以亮爲軍師中郎將使督零陵桂陽長沙三郡調賦稅以充軍¶
實羣下推左將軍爲荆州牧治公安孫權來請結好左將軍欲¶
<pb:CK-KZ_JY249_05p031a>¶
往見之亮以爲不可左將軍固往至則周瑜果請留之權不從¶
左將軍旣歸嘆曰天下智謀之士所見畧同如此十六年益州¶
牧劉璋遣法正迎左將軍亮關羽等留守荆璋命左將軍擊張¶
魯十七年返兵擊璋十八年圍亮與張飛趙雲等泝江定白¶
帝江州江陽十九年與左將軍會圍成都成都平左將軍領益¶
州牧以亮爲軍師將軍署左將軍府事於是竝用羣才凡劉璋¶
所嘗授任及其婚姻與所排擯忌恨悉别其器能處以顯任有¶
志之士無不競勸亮佐益州政尙嚴法正謂亮曰高祖八關約¶
法三章秦民知德宜緩刑弛禁以慰新附亮曰秦政苛急天下¶
土崩高祖因之可以𢎞濟劉璋闇弱自焉以來文法覊縻互相¶
<pb:CK-KZ_JY249_05p031b>¶
承奉德政不舉威刑不肅蜀土人士專權自恣君臣之道漸以¶
陵替寵之以位位極則賤順之以恩恩竭則慢所以致弊實由¶
於此吾今威之以法法行則知恩限之以爵爵加則知榮榮恩¶
竝濟上下有節爲治之要於斯著矣左將軍領兵向漢中亮鎭¶
守成都足食足兵左將軍嘗急調兵亮以問蜀部從事楊洪洪¶
曰漢中益之咽喉今日之事男子當戰女子當運發兵何疑亮¶
乃表洪爲蜀郡太守調度皆辦亮用人惟其才能不論資厯先¶
後洪初爲李平功曹及平遷犍爲守洪已爲蜀郡洪門下書佐¶
何秪有才智舉郡吏數年㧞守廣漢時洪猶在蜀郡也西土皆¶
服亮能盡時人器用類如此二十一年曹操爲魏王二十二年¶
<pb:CK-KZ_JY249_05p032a>¶
操建天子旌旗出警八蹕二十四年左將軍敗操兵於漢中亮¶
帥羣下上左將軍爲漢中王表聞漢帝時孫權稱藩於操遂襲¶
殺關羽取荆州二十五年亮勸漢中王誅劉封封本寇氏之子¶
王至荆州以未有繼嗣育而子之後與孟達守上庸關羽呼封¶
達自助不肯往後與達忿爭達叛降魏封破敗還成都亮以封¶
凶猛易世之後終難制御故勸王正其罪而誅之是𡻕冬曹丕¶
篡立改元黃初明年傳聞漢帝被弒漢中王發喪制服羣下請¶
稱尊號王未許亮曰曹氏篡漢天下無主大王劉氏苖裔紹世¶
而起乃其宜也王從之夏四月丙午卽皇帝位改元章武以亮¶
爲氶相錄尙書事假節策曰朕遭家不造奉天大統兢兢業業¶
<pb:CK-KZ_JY249_05p032b>¶
不敢康甯思靖百姓懼未能綏於戲丞相亮其悉朕意無怠輔¶
朕之闕助宣重光以昭明天下君其勗哉於是置百官立宗廟¶
祫祭高皇帝以下皆亮實左右之是𡻕秋帝忿關羽之敗帥諸¶
軍伐吳以報怨亮留守成都明年春亮聞帝兵敗還永安嘆曰¶
使法孝直在必能諫上不東行也帝不豫二年春召亮會永安¶
亮至永安四月病篤謂亮曰君才十倍曹丕必能安國終定大¶
事嗣子可輔輔之如其不才君可自取亮涕泣曰臣敢不竭股¶
肱之力效忠貞之節繼之以死又爲詔戒勑其子且曰汝與丞¶
相從事事之如父帝崩亮得遺詔太子卽位於成都改元建興¶
封亮武鄉侯領益州牧事無巨細皆決於亮亮發教羣下曰夫¶
<pb:CK-KZ_JY249_05p033a>¶
參署者集眾思慮廣忠益也若遠小嫌難相違覆曠闕損矣違¶
覆而得中猶棄敝蹻而獲珠玉然人心苦不能盡惟徐元直處¶
兹不惑又董幼宰參署七年事有不至至于十反來相啟吿苟¶
能慕元直之什一幼宰之殷勤有忠於國則亮可以少過矣又¶
曰初交州平屢聞得失後交元直勤見啟誨前參事於幼宰每¶
言則盡後從事於偉度數有諫止雖姿性鄙暗不能悉納然與¶
此四子終始好合亦足以明其不疑於直言也幼宰名和嘗與¶
亮同署左將軍府事偉度亮主簿胡濟也自昭烈駐永安吳人¶
懼有後圖復來請和會昭烈崩亮方慮恐權有異計尙書鄧芝¶
見亮曰主上幼弱新立宜遣大使往申吳好亮曰吾思之久矣¶
<pb:CK-KZ_JY249_05p033b>¶
未得其人耳今始得之芝問誰亮曰卽使君也自遣芝往孫權¶
悅通好如初亮引一時名士如蔣琬張裔等皆入丞相幕府又¶
玅簡舊德使佐益州於是以秦宓爲别駕王梁爲功曹杜微爲¶
主簿譙周爲勸學從事皆行義素著鄕里敬慕之杜微者節尤¶
高自先主定蜀微常稱病聾閉戶不出及亮辟置轝而致之旣¶
至力求去亮於座與書曰曹丕篡弑自立是猶土龍芻狗之有¶
名也欲與羣賢因其邪僞以正道滅之丕方大興勞役以向吳¶
楚今因不多務且閉境勸農育養民物竝治甲兵以待其挫然¶
後伐之可使兵不戰民不勞而天下定也君但當以德輔時不¶
責君軍事何爲汲汲求去微乃留亮更薦爲諫議大夫先是益¶
<pb:CK-KZ_JY249_05p034a>¶
州郡渠帥雍闓殺太守而附吳吳以闓爲永昌太守永昌功曹¶
呂凱府丞王伉率吏士閉境拒守闓不能進使郡人孟獲誘扇¶
諸髳牂牁太守朱褒越雋髳王高定皆應闓亮以新遭大喪亦¶
撫而未討閉關息民勸農殖穀魏司徒華歆等扺亮諷使稱藩¶
亮不報書作正議以示人其大畧曰昔世祖創迹舊基奮羸卒¶
數千摧莽彊旅四十萬於昆陽之郊據道討淫不在眾寡軍誡¶
曰萬人必死橫行天下昔軒轅氏整卒數萬制四方定海内而¶
况以數十萬之眾據正道而臨有罪可得而千擬哉三年春始¶
率眾南征四郡詔賜金鈇鉞一具曲葢一前後羽葆鼓吹各一¶
部虎賁六十人亮至南首表呂凱王伉執忠守義拜凱雲南太¶
<pb:CK-KZ_JY249_05p034b>¶
守伉永昌太守竝封亭侯進兵越嶲所在戰捷遂斬雍闓高定¶
惟孟獲收闓餘眾以拒獲素爲髳漢所服亮募生致之旣得使¶
觀營陣之間問曰此軍何如獲曰向不知虛實故敗今直易勝¶
耳亮笑而縱之使更戰七戰七擒而亮猶遣獲獲止不去曰公¶
天威也南人不復返矣遂至滇池四郡皆平卽其渠帥而用之¶
或以諫亮亮曰若留外人則當留兵兵留則無所食如夷新傷¶
破父兄死喪留外人而無兵必生患又蠻累有廢殺之罪自知¶
釁重留外人終不相信今吾欲不留兵運糧而紀綱粗定蠻漢¶
粗安不亦可乎迺悉收其豪傑孟獲等以爲官屬出其金銀丹¶
漆耕牛戰馬以給軍國之用終亮世髳不復反十二月亮還至¶
<pb:CK-KZ_JY249_05p035a>¶
成都治戎講武以候大舉方是時田疇辟倉廩實法度修立軍¶
旅整理工械技巧物究其極吏不容奸人懷自厲彊不侵弱朝¶
會不譁道不拾遺亦無醉人其餘力所及官府次舍橋梁道路¶
無不繕理五年三月亮統諸軍將北駐漢中帝下詔曰朕聞天¶
地之道福仁而禍淫善積者昌惡積者喪古今常數也是以湯¶
武修德而主桀紂極暴而亡曩者漢祚中微網漏凶慝董卓造¶
難震蕩京畿曹操階禍竊執天衡内懷無君之心子丕孤竪敢¶
尋亂階盜據神器更姓改物世濟其凶當此之時皇極幽昧天¶
下無主則我帝命隕越於下昭烈皇帝體明睿之德光縯文武¶
應乾坤之運出身平難經營四方人鬼同謀百姓與能兆民欣¶
<pb:CK-KZ_JY249_05p035b>¶
戴建位易號丕承天序補弊興衰存復祖業誕膺皇綱不墜於¶
地萬國未靖早世遐殂朕以幼冲繼統鴻基未習保傅之訓而¶
嬰祖宗之重六和壅否社稷不建永惟所以念在匡救光載前¶
緖未有攸濟朕甚懼焉是以夙興夜寐不敢自逸每從菲薄以¶
益國用勸分務穡以阜民財授方任能以參其聽斷私降意以¶
養將士欲奮劍長驅指討凶逆朱旗未舉而丕復殞喪斯所謂¶
不然我薪而自焚也殘類餘醜又支天禍恣雎河洛阻兵未弭¶
諸葛丞相𢎞毅忠壯忘身憂國先帝託以天下以朂朕躬今授¶
之以旄鉞之重付之以專命之權統領步騎二十萬眾董督元¶
戎恭行天罰除患甯亂克復舊都在此行也昔項籍總一彊眾¶
<pb:CK-KZ_JY249_05p036a>¶
跨州兼土所務者大然卒敗垓下死於東城宗族如焚爲笑千¶
載皆不以義陵上虐下故也今賊效尤天人所怨奉時宜速庶¶
憑炎精祖宗威靈相助之福所向必克吳王孫權同卹灾患潛¶
軍合謀掎角其後凉州諸國王各遣月支康居胡侯支富康植¶
等二十餘人詣受節度大軍北出便欲率將兵馬奮戈先驅天¶
命旣集人事又至師貞勢并必無敵矣夫王者之兵有征無戰¶
尊而且義莫敢抗也故鳴條之役兵不血刃牧野之師商人倒¶
戈今旌麾首路其所經至亦不欲窮兵黷武有能棄邪從正簞¶
食壺漿迎王師者國有常典封寵小大各有品限及魏之宗族¶
枝葉中外有能規利害審順逆之數來詣降者皆原除之昔輔¶
<pb:CK-KZ_JY249_05p036b>¶
果絶親於智氏而䝉全宗之福此前世之明驗也若其沉迷不¶
返將助亂人不式王命戮及妻孥罔有攸赦廣宣恩威誅其元¶
帥弔其殘民他如詔書律令丞相其露布天下使稱朕意焉亮¶
命張裔參軍蔣琬留統府事辟尹默來敏爲軍祭酒霍戈姚伸¶
等皆入幕府竝進文武之士亮稱之曰忠益者莫大於進人進¶
人者各務其所尙今姚椽並存剛柔以廣文武之用可謂博雅¶
矣願諸椽各舉此事長水校尉廖立見亮舉師對蔣琬等以爲¶
不然且誹謗先帝訾毁眾臣亮奏以爲亂政廢爲庶人徙汶山¶
亮以帝富於春秋忠邪難辨深爲根本至計臨發上疏云云遂¶
行屯於沔陽亮以轉漕囘遠使子喬親帥諸將子弟轉運於谷¶
<pb:CK-KZ_JY249_05p037a>¶
中孟達旣北赴魏有李鴻者降蜀爲亮言叛人王沖見達稱明¶
公切齒於達欲收其妻子者達曰諸葛公見顧有本末必不爾¶
亮復以書遺達令自拔達欲舉新城郡歸蜀亮至漢中達每通¶
其情會魏司馬懿覺引兵誅達六年正月亮在漢中欲出兵攻¶
魏與羣下謀之丞相司馬魏延曰魏夏侯楙少主壻也怯而無¶
謀願假延精兵五千負糧五千直從褒中出循秦嶺而東當子¶
午而北不過十日可至長安比東方相合聚尙二十許日而公¶
從斜谷來亦足以達如此則一舉而咸陽以西可定也亮以爲¶
不如從坦道平取爲正不用延計揚聲由斜谷取郿使將軍趙¶
雲爲疑兵據箕谷魏遣曹眞都督關右軍郿亮身率大軍攻祁¶
<pb:CK-KZ_JY249_05p037b>¶
山戎陣整齊號令明肅南安天水安定三郡應亮魏朝恐懼關¶
中響震羣臣莫知計所出魏主叡如長安命將軍張郃督馬步¶
五萬拒亮初越嶲太守馬謖才器過人好論軍計亮深加器異¶
及攻南方謖爲亮言攻心爲上卒如其計昭烈臨終謂亮曰馬¶
謖言過其實不可大用亮以爲不然以謖爲參軍每引見談論¶
自晝達夜及出軍祁山謖督諸軍在前與張郃戰於街亭違亮¶
節度舉措煩擾舍水上山不下據城裨將王平連規諫不用遂¶
大爲郃所敗士卒離散獨平將千人自持收合諸營遺棄而還¶
亮屯去謖數里徐行引退拔西縣千餘家歸漢中收謖下獄戮¶
以謝眾爲之流涕自臨祭待其遺孤若平生蔣琬後詣漢中問¶
<pb:CK-KZ_JY249_05p038a>¶
亮天下未定戮智計之士豈不惜乎亮流涕曰孫武所以能制¶
勝於天下者用法明也四海分裂兵交方始若復廢法何用討¶
賊邪亮又誅將軍張休李盛奪將軍黃襲等兵是時趙雲等亦¶
敗於箕谷不至重傷貶雲位號旌賞王平加拜參軍統五部進¶
位討寇將軍封亭侯上疏自劾曰臣以弱才叨竊非據親秉旄¶
鉞以厲三軍不能訓章明法臨事而懼至有街亭違命之闕箕¶
谷不戒之失咎皆在臣授任無方臣明不知人卹事多闇春秋¶
責帥臣職是當請自貶三等以督厥咎詔以亮爲右將軍行丞¶
相事所總統如前亮之出師眾纔五萬或勸亮發兵者亮曰大¶
軍在祁山箕谷皆多於賊而不能破賊爲所破者則此病不在¶
<pb:CK-KZ_JY249_05p038b>¶
兵少也在一人耳今欲減兵省將明罰思過校變通之道於將¶
來若不能然者雖兵多何益自今以後諸有忠慮於國但勤攻¶
吾之闕則事可定賊可死功可蹻足而待矣於是考微勞甄壯¶
烈引咎責躬布所失於天下厲兵講武以爲後圖戎士簡練民¶
忘其敗矣亮之出祁山天水功曹姜維降亮以其敏於軍事心¶
存漢室辟爲室椽史典軍事平三郡有功封亭侯是𡻕十一月¶
亮以孫權破曹休魏兵東下上疏云云遂出散關急攻陳倉魏¶
遣曹眞救陳倉張郃繼之會亮糧盡引去魏將王雙率騎追亮¶
亮與戰破之斬雙七年春亮遣將軍陳式攻武都陰平二郡魏¶
雍州剌史郭淮引兵救之亮次建威淮退遁遂拔二郡蜀人皆¶
<pb:CK-KZ_JY249_05p039a>¶
以賀亮亮愀然曰普天之下莫非漢民國家威力未舉使百姓¶
困於豺狼之吻一夫有死皆亮之罪以此相賀能無愧乎詔策¶
亮曰街亭之敗咎由馬謖而君引愆深自貶抑重違君意順聽¶
所守前年耀師馘斬王雙今𡻕爰征郭淮遁走降集氐羗興復¶
二郡威震凶暴功勳顯然方今天下騷擾元惡未裊君受大任¶
幹國之重而久自抑損非所以光揚洪烈也今復君丞相君其¶
勿辭夏吳孫權僭稱尊號其羣臣以竝尊二帝來吿議者以爲¶
交之無益明體弗順宜顯明正義絶其盟好亮獨曰權有僭逆¶
之心久矣國家所以畧其釁情者求掎角之援也今若加顯絶¶
讐我必深便當移兵東戍與之角力須并其土乃議中原彼賢¶
<pb:CK-KZ_JY249_05p039b>¶
才尙多將相輯睦未可一朝定也頓兵相持坐而須老使北賊¶
得計非算之上者孝文卑詞匈奴先帝復與吳盟皆應權通變¶
𢎞思遠益非匹夫之爲分者也今議者咸以權利在鼎足不能¶
并力且志望已滿無上岸之情推此皆似是而非也何者其勢¶
不侔故限江自保權之不能越江猶魏賊之不能渡漢非力有¶
餘而利不取也若大軍致討彼上當分裂其土以爲後規下當¶
畧民廣境示武於内非端坐者也若就其不動而睦於我我之¶
北伐無東顧之憂河南之眾不得盡西此之爲利亦已深矣權¶
僭之罪未宜明也乃遣衞尉陳震往賀權權約中分天下冬亮¶
徙府營於南山下原山築漢城於沔陽築樂城於成固八年夏¶
<pb:CK-KZ_JY249_05p040a>¶
魏使大司馬曹眞由斜谷率諸將數道竝進大將軍司馬懿泝¶
漢水由西域與眞會秋亮次成固赤坂以待之召前將軍李平¶
將兵二萬赴漢中表平子豐爲江州都督典平後事會天大雨¶
月餘棧道斷絶魏主叡令眞等引師退亮使司馬魏延西入羌¶
中大破魏將費曜郭淮於陽谿是𡻕亮遷蔣琬爲長史亮數出¶
外琬在成都常足食足兵以相供給亮每云公琰託志忠雅當¶
與吾共贊王業者九年二月亮復出祁山以木牛流馬及連弩¶
皆亮所制也亮圍祁山招鮮卑軻比能比能至北地石城應亮¶
魏曹眞有疾魏主叡謂司馬懿曰西方事重非君莫可付者使¶
西屯長安督張郃費曜戴陵郭淮等以禦之三月懿使曜陵留¶
<pb:CK-KZ_JY249_05p040b>¶
精兵四千守上邽餘眾悉出救祁山亮分兵留攻而自逆懿於¶
上邽淮曜等邀亮亮破之因大芟其麥與懿遇於上邽東懿斂¶
兵依險兵不敢交亮引還懿隨亮至鹵城又登山掘營不肯戰¶
其下謂懿曰公畏蜀如虎奈天下笑何皆請戰懿病之六月使¶
郃攻無當監何平於南圍自案中道向亮時蜀兵更下者十二¶
魏軍始陣番兵適交參佐俱言賊眾彊盛宜權留更卒張助聲¶
勢亮曰吾統武行師大信爲本得原失信古人所惜更者束裝¶
以待期妻子鶴望而計日雖臨征難義不廢也督遣令行於是¶
去者願留一戰止者憤踊思致死命使魏延高翔吳班與懿戰¶
大破之獲甲首三千級懿走保營六月亮以糧盡退師懿使張¶
<pb:CK-KZ_JY249_05p041a>¶
郃襲攻至木門亮與戰又敗之射死郃八月廢中都護李平徙¶
梓橦郡方亮在祁山平掌運事值天霖雨糧運不繼平遣參軍¶
報亮來還亮承以退平聞軍退乃更陽驚曰軍糧饒足何以便¶
歸又表帝謂軍僞退以誘賊亮出其前後手筆書疏本末平頓¶
首謝罪於是亮表平罪惡曰今篡賊未滅社稷多難國事惟和¶
可以克捷不可包含以危大業遂廢徙焉平子豐時爲亮幕府¶
參軍亮與書曰吾與君父子戮力以奬漢室謂至心感動終始¶
可保何圖中乖若都護思負一意君推心從事否可復通逝可¶
復還也平嘗與亮書勸受錫進爵亮報之曰吾本東方下士誤¶
用於先帝位極人臣祿賜百億討賊未効知己未答而方寵齊¶
<pb:CK-KZ_JY249_05p041b>¶
晉坐自貴大豈其義乎若滅魏斬叡帝還故居與諸子並升可¶
也亮自是𡻕冬以連年出師息民休士益勸農講武運米集斜¶
谷邸閣三年而後用之亮用兵出入如賓踐敵境而蒭蕘者不¶
止師止如山進退如風出征之日天下震動而人心不憂雖數¶
萬之眾而所興造若數十萬之功所至營壘井竈圊溷藩籬障¶
塞皆應繩墨一月之行去之如始至發教軍事文彩不豔過於¶
丁甯而經事綜物公誠之心形於文墨夙興夜寐罰二十以上¶
皆親省覽亮嘗自挍簿書主簿楊顒直入諫以爲疲神碎務亮¶
謝之及顒死爲之泣涕三日十二年二月亮悉大眾十萬由斜¶
谷出始以流馬運遣使約吳同時大舉四月至郿軍於渭水南¶
<pb:CK-KZ_JY249_05p042a>¶
據武功五丈原司馬懿渡渭背水爲壘以拒亮亮每患糧運不¶
繼使已志不伸乃分兵屯田爲久駐之基耕者雜於渭濱居民¶
之間而百姓安堵軍無私焉亮數挑戰懿不敢出亮遣遺巾幗¶
懿患之上表請戰魏主叡使辛毗仗節爲軍師以制之亮謂其¶
下曰彼本無戰情所以固請戰者示武於其眾耳將在軍君命¶
有所不受苟能制吾豈千里而請戰耶相持百餘日會秋亮有¶
疾日侵密表帝曰臣若不幸後事宜以付蔣琬時帝亦遣尙書¶
僕射李福省侍因諮以國家大計别去數日復還亮曰知君還¶
意近言語雖彌日有所不盡更來求決耳所問者公琰其宜也¶
福復請亮曰文禕可以繼之又問其次亮不答文禕卽費禕也¶
<pb:CK-KZ_JY249_05p042b>¶
初琬爲廣都長昭烈嘗奄至廣都琬眾事不治且復沉醉昭烈¶
大怒將加戮亮曰琬社稷之器非百里才其爲政以安民爲本¶
不事修飾願加察乃解禕爲黃門侍郞亮南征還羣僚迎謁於¶
數十里外年位多在禕右者而亮獨命禕同載眾皆易觀至是¶
又並稱之後相繼總政事皆稱賢相云八月亮疾病授長史楊¶
儀司馬費禕護軍姜維等退師節度有星墜於營中亮薨年五¶
十四長史楊儀等整軍而出人往吿懿懿勒兵追之姜維令儀¶
反旗鳴鼓若將向北者懿復引退不敢逼儀得結陣去入谷而¶
後發哀秦人爲之諺曰死諸葛走生仲達懿按行亮營壘歎曰¶
天下奇才也亮遺命葬漢中定軍山因山爲墳冡足容棺歛以¶
<pb:CK-KZ_JY249_05p043a>¶
時服不須器物詔䇿曰惟君體資文武明睿篤誠受遺託孤匡¶
輔朕躬繼絕興微志存靖亂爰整六師無𡻕不征神武赫然威¶
震八荒將建殊功於季漢參伊周之巨勳如何不弔事臨垂克¶
遘疾殞喪朕用傷悼肝心若裂夫崇德序功紀行命諡所以光¶
昭將來刋載不朽今贈君丞相武鄕侯印綬諡君忠武侯初亮¶
自表帝曰成都有桑八百株薄田十五頃子孫衣食自有餘饒¶
至於臣在外任别無調度隨身衣食悉仰於官不别治生以長¶
尺寸若臣死之日不使内有餘帛外有贏財以負陛下訖如其¶
言亮爲相十四年昭烈及後主卽位纔兩赦或言大惜赦者亮¶
曰治世以大德不以小惠若劉景升季玉父子𡻕𡻕赦宥何補¶
<pb:CK-KZ_JY249_05p043b>¶
於治亮所廢李平常冀得自補復聞亮薨䇿後人不能發憤死¶
廖立亦垂涕嘆曰吾終爲左袵矣亮旣没吏民歌思不忘多請¶
爲亮立廟朝議以禮秩不聽百姓以時節私祭之於道路言事¶
者或以爲可聽立廟成都後主不從步兵校尉習隆等表曰亮¶
德範邇遐勳葢季世興王室之不壞實斯人是賴而蒸甞止於¶
私門廟貌闕而莫立使百姓巷祭戎蠻野祀非所以存德念功¶
述追在昔者也今若盡順民心則凟而無典建之京師又偪宗¶
廟此聖懷所以爲疑也臣愚以爲宜因近其墓立之於沔陽使¶
所親屬以時祀祭凡其臣故吏欲奉祠者皆限至廟斷其私祀¶
以崇正禮從之時亮薨一十有八年矣亮作八務七戒六恐五¶
<pb:CK-KZ_JY249_05p044a>¶
懼皆有條章以訓厲臣子晉著作佐郎陳夀定著亮文集凡二¶
十四篇開府作牧權制計算南征北出綜覈訓厲貴和傳運軍¶
令法檢兵要等皆名篇之目又作八陣圖葢黃帝太公邱井法¶
人莫曉也亮駕馭諸將曲盡其情昭烈甞令黃忠爲後將軍亮¶
曰忠名望素非關馬之倫今遽令同列馬超張飛親見其功尙¶
可喻旨羽遥聞之將不悅昭烈不聽頃之䇿馬爲前將軍羽果¶
大怒曰大丈夫終不與老兵同列費詩說之始拜命魏延楊儀¶
皆小人之難養者且不相能然延驍勇善撫士儀有幹用亮使¶
儀當勞劇延冒險阻皆受命捐軀不敢辭難及亮没乃舉兵相¶
圖以死亮長史張裔甞稱亮曰公賞不遺遠罰不阿近爵不可¶
<pb:CK-KZ_JY249_05p044b>¶
以無功取刑不可以貴勢免此賢愚所以僉忘其身也陳夀評¶
曰亮之爲相國也撫百姓示儀軌約官職從權制開誠心布公¶
道盡忠益時者雖讐必賞犯法怠慢者雖親必罰服罪輸情者¶
雖重必釋游辭巧飾者雖輕必戮善無微而不賞惡無纎而不¶
貶庶事精練物理其本循名責實虛僞不齒經載十二而年名¶
不易軍旅屢興而赦不妄下袁暐稱之曰受六尺之孤攝一國¶
之政事凡庸之君專權而不失禮行君事而國人不疑樊建稱¶
之曰聞惡必改而不矜過賞罰之信足感神明亮子瞻嗣爵¶
¶	
¶	
<pb:CK-KZ_JY249_05p045a>¶
* 漢丞相諸葛忠武侯集卷之十二¶
** 　詩¶
　祠廟¶
　　謁諸葛廟　　　　　　　　　　　　　劉希夷¶
孤雲何其高明月不可繫灼灼抱此心與世自涇渭釋來從所¶
歡感亂亦歔欷咨惟今之人竊國未云恥白首入吳市秋風恐¶
燕水區區袁與曹等是刺客耳而我於其間秉義不敢墜哀音¶
回衡飈淸義動幽邃天心固難亮吾獨信所履溶溶日間雲漠¶
漠點寒砌饑鼯墮蒼瓦澹薄公所憇靜然相英姿孤懷亦差慰¶
　　武侯祠　　　　　　　　　　　　　　杜　甫¶
<pb:CK-KZ_JY249_05p045b>¶
丞相祠堂何處尋錦官城外栢森森映堦碧草自春色隔葉黃¶
鸝空好音三顧頻繁天下計兩朝開濟老臣心出師未捷身先¶
死長使英雄淚滿襟¶
　　諸葛廟　　　　　　　　　　　　　　杜　甫¶
久遊巴子國屢入武侯祠竹日斜虛寢溪風滿薄帷君臣當共¶
濟賢聖亦同時翊戴歸先主并吞更出師蟲蛇穿畫壁巫覡醉¶
蛛絲歘憶吟梁父躬耕起未遲¶
　三山林栗詩序云侯祠舊在西山𡻕圯久摧永嘉王詹事帥¶
　夔日移置陣磧淳熙漕使張著庭重修¶
　　武侯廟　　　　　　　　　　　　　　杜　甫¶
<pb:CK-KZ_JY249_05p046a>¶
遺廟丹靑落空山草木長猶聞辭後主不復卧南陽¶
　　武侯祠　　　　　　　　　　　　　　武少儀¶
執簡焚香入廟門武侯神像儼如存因機定蜀延衰漢以計連¶
吳振弱孫欲盡智能傾㓂盜善持忠節輔庸昏宣王請戰貽巾¶
幗始見才吞亦氣吞¶
　　武侯祠　　　　　　　　　　　　　　楊汝士¶
古栢森然地修嚴蜀相祠一過榮異代三顧盛當時功德流何¶
遠馨香薦未衰敬名探國志飾像慰甿思昔謁從征葢今聞擁¶
信旗固宜光寵下有淚刻前碑¶
　　武侯祠　　　　　　　　　　　　　　陳　薦¶
<pb:CK-KZ_JY249_05p046b>¶
建安綱紀如綫微高光基業春氷危姦豪拔劍將羣盜驅龍控¶
虎爭雄雌武侯當日卧南陽韜稜晦角陰營爲高吟梁甫比管¶
樂胸中造化無人知東吳北魏至强大不肯逆德爲其師先主¶
歘聞元直語三往咨求當世宜勤勤陳說扶漢室忼慨感義許¶
驅馳一說孫權敗曹操劉氏遂肇中興基申明號令鼓雷電勖¶
勵士卒獰蛟螭分留猛將控荆渚翼戴昭烈來坤維獻皇遘害¶
首勸進應天嗣位開羣疑本謀憑藉蜀富庶養威用作并吞資¶
大勳未集昭烈崩遵守顧命如周伊均平賞罰重恩信比屋道¶
路皆熙熙七擒孟獲除後患至今南詔崇靈祠東征直據五丈¶
原欲復咸鎬綏華夷上承先帝創業意下副四海蒼生思推忠¶
<pb:CK-KZ_JY249_05p047a>¶
仗順氣百倍俯視敵眾眞嬰兒流星落帳芒角惡暴然不起軍¶
如癡仲達雖走禪終虜人謀不可違天時精魂埋沒已千𡻕奈¶
無英傑齊高規朔方男子過廟下秋天寥落霜風悲林梢脫葉¶
響颯颯烟頭暮雨颺寒󰆷妖狐恠兎穴壞壁饑鵶餓鵲啼枯枝¶
樵兒敲斷段尹石苔蘚斕斑斐相碑手植勁柏尙蒼翠疑有神¶
靈潛護持晬容昏剝堂廡陋龍祠神廟窮珍奇吾心切切慕風¶
槪灑淚踟蹰成此詩¶
　　諸葛廟　　　　　　　　　　　　　　竇叔向¶
永安宮外有祠堂魚水恩深祚不長角立一方初退舍擬稱三¶
漢更圖王人同過隙無留影石在窮沙啟尙行歸蜀降吳竟何¶
<pb:CK-KZ_JY249_05p047b>¶
事爲陵爲谷任蒼蒼¶
　　武侯廟　　　　　　　　　　　　　　柯　甲¶
巴江一綫束巴山不礙登高氣象寛寺隱蟠龍松影亂碑殘科¶
斗蘚痕漫十分㶑灧隨宜暖一酌泓澄徹骨寒欲雪孔明千古¶
恨令人勇跨玉驄鞍¶
　　武侯廟　　　　　　　　　　　　　　朱　煥¶
野性從來物外便瘦笻拄到臥龍巓下臨斗絕疑無地峻極盤¶
旋别有天遠遠峯巒猶帶雪蒼蒼竹柏幾經年武侯向日三分¶
國大士今朝一派泉休泥遺編論往事且將此水滌眞田淵源¶
瑩潔惟方寸世界收藏幾大千¶
<pb:CK-KZ_JY249_05p048a>¶
　　武侯廟　　　　　　　　　　　　　　王十朋¶
臥龍起南陽不爲鼎一足託名蜀丞相相漢非相蜀¶
　　武侯祠　　　　　　　　　　　　　　王十朋¶
八陣圖旁丞相祠風雲慘淡會當時功成豈止三分漢才大非¶
惟十倍丕渭上忽傳司馬走蜀中長起臥龍思我來再拜瞻遺¶
像淚滿襟如老杜詩¶
　　武侯新祠　　　　　　　　　　　　　王十朋¶
山藏古寺柏靑靑地重端因蜀相登沙上不聞江轉石人間幾¶
見谷爲陵龍蛇樹影搖千尺玉雪花枝吐萬層堪歎草廬誰復¶
顧凄然香火卻依僧¶
<pb:CK-KZ_JY249_05p048b>¶
　　臥龍山武侯祠用前韻　　　　　　　　王十朋¶
我輩逢山眼卽靑臥龍頂上喜同登圖留沙磧懷諸葛詩誦江¶
濆憶少陵巫峽雲飛天一握瞿唐魚化浪三層籃輿又向人間¶
去囘首林泉媿老僧¶
　　臥龍山謁武侯祠次前韻　　　　　　　張　震¶
勳業場中托汗靑詩書壇上復誰登顧廬可是依玄德一釣何¶
妨屈子陵力挽狂瀾休轉石功虧累土不成層他年一咲三生¶
夢應愧多情碧眼僧¶
　　臥龍山謁武侯祠次前韻　　　　　　　查　籥¶
山巓祠貌儼丹靑干載懷人爲一登隱隱故營連白帝茫茫恨¶
<pb:CK-KZ_JY249_05p049a>¶
水向西陵石根蘭芷香無價雲頂松杉翠作層人事天機古難¶
料詩成試語定中僧¶
　　武侯祠¶
數椽寥落白雲封古柏森森積翠濃臣主覊孤終意氣干戈經¶
濟尙從容邊關那得傳流馬古廟猶疑隱臥龍民力西南今更¶
竭經營何計步奇蹤¶
　　謁武侯祠(四首)　　　　　　　　　　　吳之皡¶
奉命來西蜀停車拜武侯故山猶在望千古若相求魚水隆中¶
意風雲渭北愁不知何感慨淚與水東流¶
　　又¶
<pb:CK-KZ_JY249_05p049b>¶
出谷吟梁父飄然仙子顏一朝來白帝六出到祁山愁積靑城¶
雪腸迴岷水灣蜀民常永歎丞相不來還¶
　　又¶
古今多將相誰者是吾師意氣如公旦文章似楚辭談兵無敵¶
手立政有奇思何處求肝胆風霜上古祠¶
　　又¶
翠柏尙陰陰西風吹好音依稀行役地寥廓古賢心戰伐事已¶
往英雄氣尙生山川殊自好感往意何深¶
　　武侯祠　　　　　　　　　　　　　　李仙品¶
五丈原荒未可尋獨留遺廟倚江岑由來西土嚴堪治卻恠南¶
<pb:CK-KZ_JY249_05p050a>¶
人縱亦擒海内鼎分孤鵲遁隆中雲臥一龍唫鞠躬死後猶餘¶
恨翠柏黃鸝自古今¶
　　武侯祠　　　　　　　　　　　　　　朱　熹¶
空山臥龍處蒼峭神所鑿下有寒潭幽上有明河落我來愛佳¶
名小築倚幽壑永念千載人丹靑豈今昨英姿儼繪事凜若九¶
原作寒藻薦芳馨飛泉奉明酌公來識此意顧步慘不樂抱膝¶
一長吟神交付冥漠¶
　　拜武侯祠(有序)　　　　　　　　　　　唐莊王¶
　　　孔明佐昭烈復漢室開誠心布公道可以爲萬世相天¶
　　　下者之法矣綱常之道賴以不冺後之君子因是而正¶
<pb:CK-KZ_JY249_05p050b>¶
　　　誼明道以扶世立教當百世祀之可也今城西臥龍岡¶
　　　爲侯發迹之地建祠肖貌血食有年暇日往謁祠下訝¶
　　　其棟宇傾心欲新之旣而遂形於夢寐感悟之餘乃¶
　　　命工重加修葺告成之日敬潔醴牲奠焉因贅一律時¶
　　　正德丙寅秋吉也¶
曉來床下拜遺風新宇輝煌禮合崇光嶽有靈頻我夢山河無¶
語肅神宮桂漿鳴鼓喧瑤席甲馬屯雲駐碧空願得淯陽私舊¶
澤常教禾黍報年豐¶
　　謁武侯祠　　　　　　　　　　　　(唐藩三城康穆王)¶
古柏年深翠色屯龍岡迢遞接荆門魏吳未滅星先隕天地昭¶
<pb:CK-KZ_JY249_05p051a>¶
臨節尙存二表已深爲國計一心誠切報君恩叢祠俯仰應增¶
感五丈原頭日易昏¶
　　武侯祠　　　　　　　　　　　　　(唐藩文城恭靖王)¶
炎鼎將移世運窮先生何事老隆中若教新野無徐庶誰識南¶
陽有臥龍三顧草廬知節操兩封師表見精忠當時若遇初昇¶
日應使張韓立下風¶
　　遊臥龍岡拜孔明祠　　　　　　　　　(藩蕩陰王)¶
臥龍岡下試重遊步入祠堂謁武侯碑上莓苔春雨足草迷田¶
野暮雲愁鼎成炎漢三分國力挽殘陽四十秋垂世文章昭日¶
月出師二表見忠猷¶
<pb:CK-KZ_JY249_05p051b>¶
　　臥龍祠　　　　　　　　　　　　　　陳　珂¶
扶持漢室傾心力成敗由天豈自由伯業一匡眞不易遺才三¶
代向誰求補天鍊石功難晦挽日麾戈志未酬終古英靈含永¶
恨臨風有淚欲零眸¶
　　武侯祠　　　　　　　　　　　　　　曹　璉¶
一帶長江遶故墟孔明曾此結茅廬韜光久負商伊志枉顧頻¶
勞漢冑車八陣圖成終不朽三分國定欲何如觀風偶過躬耕¶
隴慨想長吟恨有餘¶
　　臥龍祠　　　　　　　　　　　　　　顧　福¶
臥龍岡下野雲屯長慨當年舊棘門國據三分惟死誓名高二¶
<pb:CK-KZ_JY249_05p052a>¶
表若生存曹瞞父子眞無道漢室君臣自有恩血食南陽千古¶
祀廟堂香火慘黃昏¶
　　臥龍祠　　　　　　　　　　　　　　祁　鳳¶
淯陽門外草蕭蕭丞相祠堂路不遙耕隱岡形迷故址斷碑文¶
字記前朝風雲尙想當年會祭享猶勤此郡僚禮樂未興征伐¶
寢英雄千載恨難消¶
　　臥龍祠　　　　　　　　　　　　　　習　韶¶
襄陽塘下江水流臥龍不起江雲愁高歌梁父橫六合白頭不¶
見天涯秋夕陽茅屋都如水怪見將軍吐虹氣片言許國失英¶
雄魚水波濤坐中起炎精煜煜蜀天高瀟洒萬里吹鴻毛圖陳¶
<pb:CK-KZ_JY249_05p052b>¶
八陣垂宇宙勛名誰復論蕭曹鼎湖龍去靑山杳星墜轅門蜀¶
山曉畫圖空寫漢官儀千載人間出師表¶
　　題諸葛祠　　　　　　　　　　　　　胡希顏¶
拂拂旌麾日正長驅車特拜臥龍岡敝廬陳迹生荒蘚越世高¶
風吹野棠忠節已昭蜀社稷才名猶紀漢文章也知千百年來¶
後尙有餘光射草堂¶
　　臥龍岡謁武侯祠　　　　　　　　　　李　翰¶
海嶽同雲起臥龍出師二表見孤忠長星忽爲營前殞大業終¶
墮再造功八陣有圖留漢沔六韜無地斬奸雄草廬遺址多年¶
後贏得知音作閟宮¶
<pb:CK-KZ_JY249_05p053a>¶
　　諸葛武侯廟　　　　　　　　　　　　章孝標¶
木牛零落地圖殘山姥燒錢古柏寒七縱七擒何處在茅花櫪¶
葉葢神壇¶
　　諸葛祠次韻　　　　　　　　　　　　張　維¶
荆州初定更西屯長憶當年入劒門赫赫威聲曾顯著堂堂遺¶
像儼生存三分猶自摧强敵兩表還將報國恩漢業未興人去¶
久一天風日自朝昏¶
　　拜諸葛武侯祠　　　　　　　　　　　彭　澤¶
丞相祠堂盛楚西千年香火重雕題古湫雲暗神蛟宅老木風¶
生鉄馬嘶威到七擒無僰緬圖開八陣走鯨鯢臥龍岡上高囘¶
<pb:CK-KZ_JY249_05p053b>¶
首陡覺江東鄴下低¶
　　拜諸葛武侯祠　　　　　　　　　　　唐　皋¶
誰復扶將漢業西曹瞞墓石不堪題草廬永固龍方臥銅雀纔¶
荒馬尙嘶巾幗有人空畏虎郊原無地解封鯢獨憐憤絶荀文¶
若祠下經過首合低¶
　　拜諸葛武侯祠　　　　　　　　　　　王鴻儒¶
蒼烟喬木蔭西東中有丹靑一畝宮師出當年威可想名傳絶¶
徼古誰同葛羅唐室誇文事爨翫隋朝競武功風俗變華知有¶
事遺容終古配猶龍¶
　　拜諸葛武侯祠　　　　　　　　　　　毛　澄¶
<pb:CK-KZ_JY249_05p054a>¶
討賊心如逝水東還將黜罰慮深宮漢家天下誰當有王佐規¶
模自不同魏號縱尊非大義益州雖小是全功要知成敗難先¶
睹莫把三分笑伏龍¶
　　拜諸葛武侯祠　　　　　　　　　　　秦　金¶
天下奇才出統軍陣圖龍虎際風雲七囘擒縱眞能事一語輸¶
降豈浪云恥共魏吳成鼎峙忍聞南北竟瓜分轅門昨夜瞻星¶
隕囘首西山日已曛¶
　　拜諸葛武侯祠　　　　　　　　　　　李充嗣¶
炎燼重噓氣槩雄池中雲雨化蛇龍一行上表千行涕三代遺¶
才異代逢營壘江頭還似舊君臣地下定相從錦官城外森森¶
<pb:CK-KZ_JY249_05p054b>¶
柏猶肅風霜滅魏容¶
　　拜諸葛武侯祠　　　　　　　　　　　汪玄錫¶
金湯遙逼灞陵東禾黍離離滿故宮銅雀臺中春正好杜鵑聲¶
裏恨誰同圖開八陣無遺算業正三分未竟功地下主臣如覿¶
面雄飛還共鼎湖龍¶
　　登五丈原謁武侯廟　　　　　　　　　何景明¶
風日高原暮松杉古廟陰三分扶漢業萬里出師心星落營空¶
在雲橫陣已沉千秋一瞻眺梁爲父誰吟¶
　　題武侯祠　　　　　　　　　　　　　尙王絅¶
龍臥南陽數代英將軍何處早聞名功成詎止三分策師出誰¶
<pb:CK-KZ_JY249_05p055a>¶
知二表情筆底天威操復縱帳前生氣死猶驚燕書故在閒相¶
儗梁父吟成意未平¶
　　謁諸葛武侯祠　　　　　　　　　　　蕭鳴鳳¶
氣聚崇岡紫翠深百年懷抱此登臨山連嵩岳來天地名與人¶
龍並古今瞿峽風雲時變現中原牛馬幾銷沉誰將淸世調元¶
手會取三分創業心¶
　　過南陽謁忠武侯祠　　　　　　　　　賈　詠¶
大名宇宙垂芳久忠武丹靑照冊香輔漢半殂天可弔呑吳遺¶
恨失堪傷百年禮樂應誰待三代人才信足當兩地古祠多古¶
柏臥龍元自起南陽¶
<pb:CK-KZ_JY249_05p055b>¶
　　過拜武侯祠　　　　　　　　　　　　牛　鳳¶
熟讀雄文識指歸忠臣肝膽照晴暉益州名義一朝正吳魏兵¶
戈萬載非天下奇才能見幾雲中高鳥只孤飛論功擬德伊周¶
侶成敗無勞作剌譏¶
　　謁武侯祠　　　　　　　　　　　　　簡　霄¶
草廬己定乾坤計高臥甯爲逸豫謀十倍才猷眞陋魏三分事¶
業足安劉龍岡終古勳名在魚水當年意氣投大運終移難獨¶
復雲霄杳杳望伊周¶
　　謁諸葛祠重有所感　　　　　　　　　劉　漳¶
淸風千載謁茅廬綠樹深深聽野烏渭水有田當易魏瞿塘列¶
<pb:CK-KZ_JY249_05p056a>¶
陣欲吞吳英雄兩漢誰高下籌策三分定有無天意不然人可¶
奈至今遺恨噎眞儒¶
　　謁先主廟(廟舊在永安宮南今移白帝城内)杜　甫¶
慘澹風雲會乘時各有人力侔分社稷志屈偃經綸復漢留長¶
策中原仗老臣雜耕心未已嘔血事酸辛霸氣西南歇雄圖厯¶
數屯錦江原過楚劍閣復通秦舊俗存祠廟空山泣鬼神虛簷¶
交鳥道枯木半龍鱗竹送淸溪月苔移玉座春閭𨶒兒女換歌¶
舞𡻕時新絶域歸舟遠荒城繫馬頻如何對搖落况乃久風塵¶
孰與關張竝功臨耿鄧親應天才不小得士契無鄰遲暮堪帷¶
幄飄零且釣緡向來憂國淚寂寞灑衣巾¶
<pb:CK-KZ_JY249_05p056b>¶
　　先主廟　　　　　　　　　　　　　　岑參¶
先主與武侯相逢雲雷際感通君臣分義激魚水契遺廟空蕭¶
然英靈貫千𡻕¶
　　先主廟　　　　　　　　　　　　　　張　儼¶
雄名垂竹帛荒陵壓阡陌終古更何聞悲風入松栢¶
　　先主廟　　　　　　　　　　　　　　劉夢得¶
天下英雄氣千秋尙凜然勢分三足鼎業復五銖錢得相能開¶
國生兒不象賢凄凉蜀故妓來舞魏宮前¶
　　三忠祠　　　　　　　　　　　　　　李夢陽¶
憶昔漢諸葛龍起答三顧志決竟星隕嘔血爲軍務鄂國與信¶
<pb:CK-KZ_JY249_05p057a>¶
國屹屹兩玉柱殺身不殺國𡨚憤水東注往事勒鍾鼎新廟傍¶
官路慘慘冠劍竝凜凜生魂聚翠旗晚明滅往往鬼神駐懷嘆¶
各不申翻然向烟霧我征久奔迫過此敢相屢時來展肅謁繫¶
馬門前樹香臺野蘝上羅幔虫蟻蛀烈士爲吞聲淸風激頑懦¶
　　題張翼德祠　　　　　　　　　　　　張士懷¶
天下英雄只豫州阿瞞不共戴天讐山河割據三分國宇宙威¶
名丈八矛江上祠堂嚴劍佩人間刁斗見銀鈎空餘諸葛秦川¶
表左袒何人復爲劉¶
　圖像¶
　　題諸葛武侯卧龍岡三顧圖　　　　　　解　縉¶
<pb:CK-KZ_JY249_05p057b>¶
百二山河龍彩滅漢家蒿萊滿宫闕中山帝子絶世賢散盡旌¶
旗計成拙倉皇落日南陽低抱膝窮簷聞馬嘶陰陰桑樹轉疎¶
影何意忽感王孫知曹瞞欺孤如蜮鬼豈料君臣得魚水三回¶
鞭轡入柴扉主賔顏色皆英偉開心見誠兩不疑指掌經綸見¶
尙遲華容空令一兔走滎水徒慙六出奇堂堂雲長悲莫救區¶
區陸子能深計相國空懷十倍才孫曹弱子皆爲帝王雙血寒¶
鐵兠鍪張郃魂啣金僕姑皇天竟失中流柱江水空流八陣圖¶
雲龍風虎護儲胥白日高懸照肝膽徒令忠憤貫乾坤每讀令¶
人動悽慘¶
　　南陽三顧圖　　　　　　　　　　　　黎充輝¶
<pb:CK-KZ_JY249_05p058a>¶
烏散巢成漢樹空孫郎奇氣捲江東英雄鼎足三分勢祗在茅¶
廬一語中¶
　　題卧龍圖　　　　　　　　　　　　　李　賢¶
漢家神器風波舟奸雄環顧涎欲流斯時誰有匡扶具南陽嘉¶
遯阿衡儔帝室之冑何英偉草廬三顧驚神鬼幡然感激釋耕¶
耘一旦君臣若魚水鼎分畢竟不能休務償初志復神州永安¶
遺恨抱終古出師二表俱嘉猷巴水祠堂宛如故劍閣荒蕪流¶
馬路七擒南儌讋天威八陣夔城訝神護營中星隕渭濱秋五¶
丈原頭殺氣收歸櫬猶能走仲達運移漢祚終難留英雄千載¶
空惆悵商周人物能多讓世間成敗不足憑卧龍遺址人爭訪¶
<pb:CK-KZ_JY249_05p058b>¶
　　南陽卧龍圖　　　　　　　　　　　　羅　倫¶
三分天下羽書馳龍卧南陽未起時海内風塵皆羿莽眼中魚¶
水是湯伊未除漢賊身先死便絕江流恨不移曉霧一綃巾幗¶
在靑山千古笑曹丕¶
　　題諸葛武侯畫像　　　　　　　　　　王　柏¶
隆中高卧匪無情鼎峙規模豈素心自是將軍三顧晚坐看世¶
變轉移深¶
　　題武侯像　　　　　　　　　　　　　陳　湻¶
國勢三分陣磧空郤將輕素寫遺容漢中晏駕英雄老世上何¶
人識卧龍¶
<pb:CK-KZ_JY249_05p059a>¶
　　武侯祠像　　　　　　　　　　　　　郝子玉¶
籌筆造仇事可哀長星飛墜蜀山摧三分豈是平生志十倍甯¶
論蓋世才壞壁丹靑仍白羽斷碑文字只蒼苔夜深老木風聲¶
惡尙想褒斜萬馬來¶
　　武侯像　　　　　　　　　　　　　　鄭元祐¶
魚水君臣百世師風雲蛇鳥識旌旗三分天下何經意恨未中¶
原復本支¶
　　題武侯畫像　　　　　　　　　　　　顧　祿¶
南陽隴上躬耕翁磊落自是人中龍抱膝長歌古梁父眼空四¶
海誰英雄涿郡劉郞漢宗室三謁殷勤訪籌策君臣契合片言¶
<pb:CK-KZ_JY249_05p059b>¶
間魚水相歡託交宻鄴中未易窺曹公援兵先結孫江東赤壁¶
磯頭大風轉舟師百萬烟塵空天意由來助仁德神謀亦豈非¶
功力蛟龍未必在池中全蜀江山笑談得尋常事業奚足言出¶
師誓欲淸中原高光故物不忍棄赤龍再使飛靑天兩表忠言¶
何厯厯一點精誠貫天日三代名臣訓誥文又復從公手中出¶
七番擒縱鬼神驚八陣風雲變化生橫行萬里誰能敵俯視群¶
雄自可平孰意皇天竟冥漠五丈原頭將星落素服空聞後主¶
迎黃泉不見英魂作至今遺像傳人間凝然不動如邱山小儒¶
再拜瞻圖畫一曲長歌涕淚澘¶
　　八陣¶
<pb:CK-KZ_JY249_05p060a>¶
　　八陣圖　　　　　　　　　　　　　　桓　温¶
訪古識其眞尋源愛往跡恐君遺事節聊下南山石¶
　　八陣圖　　　　　　　　　　　　　　杜　甫¶
功葢三分國名成八陣圖江流石不轉遺恨失吞吳¶
　東坡志林僕嘗梦見人云是杜子羙謂僕曰世人多誤會予¶
　八陣圖詩以爲先主武侯欲與關羽復仇故恨不能滅吳非¶
　也我意本謂吳蜀唇齒之國不當相圖晉之所以能取蜀者¶
　以蜀有吞吳之意此爲恨耳此理甚長子美死四百年而猶¶
　不忘詩區區自别其意眞書生習氣耶¶
　　八陣　　　　　　　　　　　　　　　劉禹錫¶
<pb:CK-KZ_JY249_05p060b>¶
軒皇傳上畧蜀相運神機水落龍蛇出沙平鵝鸛飛波濤無動¶
勢鱗甲避餘威會有知兵者臨流指是非¶
　　八陣磧　　　　　　　　　　　　　　蘇　軾¶
平沙何茫茫髣髴見石蕝縱橫滿江上𡻕𡻕沙水齧孔明死已¶
久誰復辨行列神兵非學到自古不留訣至人已心悟後世徒¶
妄說自從漢道衰蜂起盡奸傑英雄不相下禍難久連結驅民¶
市無烟戰野江流血萬人賭一擲殺盡如沃雪不爲久遠計草¶
草常無法孔明最後起意欲掃羣孽崎嶇事節制隱忍久不決¶
志大遂成迂𡻕月去如瞥六師紛未整一旦英氣歇唯餘八陣¶
圖千古壯夔峽¶
<pb:CK-KZ_JY249_05p061a>¶
　　八陣磧　　　　　　　　　　　　　　　蘇　轍¶
漲江吹八陣江落陣如故我來苦寒後平沙如匹素乘高望遺¶
迹磊磊六四數遙指如布棊就視不知處世稱諸葛公用眾有¶
法度區區落褒斜軍旅無濶步中原竟不到置陣狹無所茫茫¶
平沙中積石排隊伍獨使後世人知我非莾鹵奈何長蛇形千¶
古竟不悟惟餘桓元子久視不能去¶
　　八陣　　　　　　　　　　　　　　　李興宗¶
江從岷來觸瞿唐夏潦潰裂怒勢張霜溝水落洲渚露纍纍江¶
石堆作行半斜半直半疏宻方營周匝門東出相傳呵護有鬼¶
神驚波不能移寸尺想見當年諸葛公綸巾羽扇揮愁風令嚴¶
<pb:CK-KZ_JY249_05p061b>¶
部伍寂如水出没變化機無窮乾坤不足當經理寫留古法艮¶
岑趾上灘下峽一千年多少英雄測玄旨小兒元子强多知常¶
山蛇勢吾能窺灞上枋頭眞絶倒空使虬髯論崛奇斵輪不可¶
傳其子此公天機緘骨髓奈何螟蝗生蝮蝎炎劉已灰吹不起¶
天教三馬食一槽老馬蹄囓暫咆哮渭陽巾幗勢將蹶大星夜¶
隕西軍號嗚呼興衰盡天意中原板蕩今六紀典午骨肉正相¶
殘欲拯塗炭嗟誰使大官酣燕芻豢餘小官跼蹐塵埃裏舉目¶
厭厭九泉人誰訪草廬談世事向來韜畧機莫投而今投機大¶
良籌君不見峽山深深茅舍底有人抱膝高聲謳¶
　　陪安撫大卿登八陣臺覽觀諸葛公遺像偶成長句¶
<pb:CK-KZ_JY249_05p062a>¶
　　　　　　　　　　　　　　　　　　　張　縯¶
白帝城西魚復浦十月江平見津滸當年壘石紛成行此地卧¶
龍經講武轅門外建嚴中權列陣相承存後伍何人蛇勢識常¶
山未數魚麗矜鄭拒懸知精神貫金石尙想號令嚴鉦鼓老兵¶
料敵應疑生川后澄波其敢侮向令赤伏有餘符下睨皇州直¶
指取云何遺跡司神明獨靳豐功被寰宇高城置酒共臨眺往¶
事興懷增歎撫巍然王佐三代前信矣名言炤千古¶
　舊經云八陣圖銘石刻在磧中今不復見張季長詩刻銘久¶
　伏水底碑教戰時存山下鼓自註云有圖銘巨石今伏水底¶
　又云山下有石鼓相傳爲武侯教戰之音也¶
<pb:CK-KZ_JY249_05p062b>¶
　　彌牟鎭八陣圖詩　　　　　　　　　　王剛中¶
我稽八陣圖規模載方冊朅來鎭西蜀䕫門觀壘石賦詩百數¶
字字字究來厯進涉漢川西彌牟鎭之北平原列堆阜灘石同¶
一式細思作者意孔明有深策高岸或爲谷灘石存遺跡江海¶
變桑田平原猶可覓故今兩處存千載必一得再歌遂成篇應¶
有智者識¶
　　灘石八陣圖行　　　　　　　　　　　王剛中¶
我生孔明後相望九百載我想孔明賢巍然伊呂配奇謀勇畧¶
號雄師大節英風葢當代木牛流馬何足言八陣遺蹤千古在¶
我行已度瞿唐門長灘石壘差參分洪纖高下尺寸等猶有當¶
<pb:CK-KZ_JY249_05p063a>¶
年節制存四頭八尾觸處首敵衝中央兩皆救握奇如樞運無¶
窮七縱七擒仍敢攻規模黃帝已垂文後來得者惟將軍唐宗¶
李靖拾遺意樂舞旛表徒繽紛長江之上石蟠結江波洶湧石¶
不滅使君何事遽剗除中夜風雷吼天闕明朝依舊石縱橫神¶
物䕶持人始驚向來守蜀用此法誰知石壘眞金城嗟乎孔明¶
遇不遇遇則劉公恢大度國險地狹民力㣲法出萬全勢未具¶
嗟乎孔明以此用於吳長江内固魏可圖嗟乎孔明以此用於¶
魏掃平三分歸一篲祗應所遇勢不同勢旣不同功亦異嗟乎¶
孔明之心如石堅欲扶大厦持危顚事之不就則天耳安肯俯¶
首從曹袁嗟乎孔明如生石不老後世用兵無草草忽然變作¶
<pb:CK-KZ_JY249_05p063b>¶
六花看便失本原難按考請觀壘石韜機籌江流東去自悠悠¶
英豪得此石外指長與君王靖邊壘¶
　　臣埜李訦謁丞相祠登開濟堂俯八陣圖覩新帥張卿與¶
　　侍郎林公舊題倡和皆慨想當時英烈嘆誦久之惟瀼東¶
　　流囓城入江且爲民病願以不能轉者一轉兹水輒借韻¶
　　賦之¶
人言忠孝不磨滅神物護持存水滸千年陵谷幾變遷此石不¶
移自章武本由黃帝古兵法六十四以八爲伍髯孫且懼生達¶
走賊操遊魂何敢拒刻銘沙伏水底碑教戰石存山下鼓一片¶
丹心天地間萬世聞風猶禦侮我來起敬凛如生再拜一言公¶
<pb:CK-KZ_JY249_05p064a>¶
必取瀼流東截陣圖前寖墮城壁頽民宇能安拳石止波流願¶
回瀼患思民撫常使夔人知感公踏磧年年弔千古¶
　　八陣圖　　　　　　　　　　　　　　陳　謙¶
武侯陣法洞萬古所至壘石傳岷嶓意令他時人共識不輕蜀¶
血丹秦戈沔陽舊壘已荒草道元往記空摩娑廣都鄉名至今¶
在鄉老相戒不敢磨八八成行被隆上兩陣二首形無頗乾坤¶
門戶取法象未顯奇正相交加惟有江流魚復浦因水成勢雄¶
平沙前方壁門儼營制後如偃月不可傞七八爲經分㦸立九¶
六爲緯摽鱗差妙哉隆中先天學陣規八卦森包羅六十四陣¶
極卦變縱橫百出無贅牙更參禮經得深旨畫前邱井分八家¶
<pb:CK-KZ_JY249_05p064b>¶
及其變動不可常玄前八佾舞象犧四頭八尾法制定四正四¶
奇合變多紛紛紜紜未易亂渾渾沌沌誰能遮晉家將軍最倔¶
强到此驚見常山蛇旣識端中相應法何爲征伐復成訛乃知¶
天玄與地秘奇才不出空咨嗟緬懷牧郊釣璜客止齊步伐聲¶
無譁陰經軍志八爲用指麾昧爽趨朝歌春秋蒐乘慚蕪率猶¶
有魚麗參鸛鵝欃槍何事風霾急紛披誰恤孤鮐髽長平埋肉¶
滿山谷昆陽積骸如亂麻自注孫經雜水陣華容道上霄焚葭¶
苟無法制驅市人參肉偃首胡足呀鷗鳬宇令此荒廢直到分¶
鼎成山河雜畊未盡星斗泣節制惜不開中華觸之可勝不可¶
敗侮亡取亂明羲娥英雄相待得英衞翻爲圓陣鋪六花功成¶
<pb:CK-KZ_JY249_05p065a>¶
演作破陣樂八舞校隊猶餘葩貞觀以來遽絶筆潼關散卒奔¶
濤斜古人紙上己糟粕況乃沙石喧江沲天公幸自惜人命約¶
束澒湧嚴誰何捐圖尋跡望千載嵩雲晝銷高嵯峨¶
　　八陣懷古　　　　　　　　　　　　　吳　寛¶
遺壘不可數神謀亦壯哉誰言愧將畧敵自服奇才狐鼠悲吳¶
魏風雲護草萊彌牟還廟貌長嘯使人哀¶
　　武侯八陣圖一在䕫府　　　　　　　　曹學佺¶
鼎足三分事己成圖開八陣舊知名喧豗峽浪終難破錯落江¶
沙若不明人日尙傳來踏磧將星遙映在行營至今千載無人¶
識獨有桓温鑒别精¶
<pb:CK-KZ_JY249_05p065b>¶
　　一在新都彌牟鎭　　　　　　　　　　曹學佺¶
廣漢南來近蜀都江城辨色己馳驅曉雲不散彌牟鎭春草橫¶
生八陣圖自媿書生行部日得知丞相苦心無由來沃野稱千¶
里處處桑麻望不孤¶
¶	
¶	
¶	
¶	
¶	
漢丞相諸葛忠武侯集卷之十二終¶
¶	
<pb:CK-KZ_JY249_06p001a>¶
@fw1重刋道藏輯要¶
* 漢丞相諸葛忠武侯集卷之十三¶
　　　　　　　　　　　　　三十六世孫羲基編輯¶
** 　詩¶
　遺蹟¶
　　詠懷古迹二首　　　　　　　　　　　杜　甫¶
諸葛大名垂宇宙宗臣遺像肅淸高三分割據紆籌策萬古雲¶
霄一羽毛伯仲之間見伊呂指揮若定失蕭曹運移漢祚終難¶
復志決身殱軍務勞¶
蜀主窺吳幸三峽崩年亦在永安宮翠華想像空山裏玉殿虛¶
<pb:CK-KZ_JY249_06p001b>¶
無野寺中古廟杉松巢水鶴𡻕時伏臘走村翁武侯祠屋長隣¶
近一體君臣祭祀同¶
　　諸葛武侯草廬　　　　　　　　　　　馮　志¶
卧龍人去遠此地尙名岡身應營星隕心期國祚長老臣猶有¶
像炎漢已無光所幸遺民在憑君一勸耕¶
　　拜武侯草廬　　　　　　　　　　　　葉桂章¶
隆中人去已千秋祠宇依然枕碧流使節臨風還命駕攜朋落¶
日更登樓秦關數出星先墮漢業三分志未酬獨取英雄走司¶
馬却憐成敗繫炎劉¶
　　拜武侯草廬　　　　　　　　　　　　劉　相¶
<pb:CK-KZ_JY249_06p002a>¶
此地當年隱卧龍蒼蒼老檜尙凌空自言管樂堪前並信視曹¶
吳亦下風三顧屈身勤帝胄一心許國失奸雄登臨幾度追遺¶
跡千載令人景慕同¶
　　謁諸葛草廬　　　　　　　　　　　　樊繼祖¶
仰止久懷龍卧處秋風長嘆草廬深陣排雲鳥吞吳魏氣塞河¶
山壯古今誓表光昭靑史上忠魂飄𣺌白雲岑將星一殞漢祚¶
去休把興亡論亮心¶
　　武侯書堂　　　　　　　　　　　　　陸　游¶
沔陽道中草離離卧龍老矣空遺祠當時典午稱猾賊氣喪不¶
敢當王師定軍山前寒食路至今人祀丞相墓松栢想像梁父¶
<pb:CK-KZ_JY249_06p002b>¶
吟尙憶幡然答三顧出師一表千載無遠比管樂葢有餘世上¶
俗人甯辨此高臺當日讀何書¶
　　書臺　　　　　　　　　　　　　　　宋　京¶
君不見孔明書臺遺廟旁古書不見臺荒凉卧龍未起蜀天遠¶
茅廬日日空南陽赤符光寒白水涸秣陵王氣猶能作璋若嬰¶
兒操虎狼脫去荆州殊不惡十倍奇才安用書此臺昔時知有¶
無蜀人思君識故處未若江水存兵圖黃冠所居門第改祇有¶
坊名今尙在安得臺邊見古人秋草重生類書帶¶
　　南陽道中　　　　　　　　　　　　　許　渾¶
月斜孤舘傍村行野店高低帶古城籬上曉花齋後落井邊秋¶
<pb:CK-KZ_JY249_06p003a>¶
葉社前生饑烏索哺隨雛呌乳㹀慵歸望犢鳴荒草連天風動¶
地不知誰學武侯耕¶
　　南陽　　　　　　　　　　　　　　　胡　曾¶
世亂英雄百戰餘孔明方此樂耕鋤蜀王不自垂三顧爭得先¶
生出舊廬¶
　　次南陽　　　　　　　　　　　　　　陳去非¶
今日東北雲景象何佳哉我馬且勿驅當有急雨來春寒欺客¶
子滿意旗下杯百年耳頻熱萬事首不囘卧龍今何之有塜已¶
半摧空餘喬木地薄暮鴉徘徊懷古視落日愧我非長才却憑¶
破鞍去風林生一哀¶
<pb:CK-KZ_JY249_06p003b>¶
　　隆中　　　　　　　　　　　　　　　蘇　軾¶
諸葛來西國千年愛未衰今朝遊故里蜀客不勝悲誰言襄陽¶
野生此萬乘師山中有遺貌矯矯龍之姿龍蟠山水秀龍去淵¶
潭移空餘蜿蜒迹使我寒涕垂¶
　　隆中十詠　　　　　　　　　　　　　王　鉞¶
一脉深情起卧龍獨憐未遂濟時功古今多少英雄淚盡在先¶
生此井中(六角井)¶
錦官城外栢森森幾度曾歌杜父吟今日亭前見顔色風霜不¶
改𡻕寒心(古栢亭)¶
春色離離鎖暮烟英雄一去幾千年自從伊尹耕莘後只有隆¶
<pb:CK-KZ_JY249_06p004a>¶
中一片田(躬耕田)¶
寂寂雲巖草樹深不求聞達自長吟先生一去無遺嚮尙有誰¶
知晏子心(梁父吟)¶
慨想先生抱膝時滿懷幽思有誰知於今一片蒼苔石勝似襄¶
陽墮淚碑(抱膝石)¶
洞門風雨水深寒天巧潛通石眼寬說與世間剛不信卧龍猶¶
在此中蟠(老龍洞)¶
黃水溪流若掌平一泓放出水雲淸有人覩物思玄德曾向小¶
虹橋上行(小虹橋)¶
一曲溪流幾許深三分事業已消沈水光依舊淸如鏡照見武¶
<pb:CK-KZ_JY249_06p004b>¶
侯忠義心(半月溪)¶
萬叠雲深掃不開半星無處着塵埃就中結箇茆菴了只許淸¶
風明月來(野雲菴)¶
蜀主虛勞枉顧心中原未復大星沈老夫記得少陵語常使英¶
雄淚滿襟(武侯祠)¶
　　諸葛村　　　　　　　　　　　　　　揭傒斯¶
炎精厭東都卧龍起南陽漢業入三顧蜀日宣重光豈伊三川¶
阻况在兵力强八陣通神明二表貫穹蒼大運有隆替吾君自¶
虞唐煌煌千萬師聲威摇八荒大星隕渭南萬古一悲傷但使¶
漢賊分安有終不亡桓桓蕭將軍雙旌出永昌下馬城南祠爲¶
<pb:CK-KZ_JY249_06p005a>¶
我酹一觴¶
　　九日登卧龍岡　　　　　　　　　　　唐憲王¶
淯水東流去𣺌茫一灣迴遶卧龍岡霜飛平野楓林赤日暎疎¶
籬菊蕋黃智畧未應儔管樂英雄必竟服關張臨風不用論成¶
敗二表忠肝萬古香¶
　　春日遊卧龍岡有感　　　　　　　　　(唐藩承休王)¶
連雲芳草柳絲絲一上崇岡嘆黍離野鳥似吞亡國憾江流不¶
斷後人思三分割據才非短一木難支厦己墮遺烈猶存增感¶
慨仰高三復少陵詩¶
　　遊卧龍岡　　　　　　　　　　　　　唐莊王¶
<pb:CK-KZ_JY249_06p005b>¶
獨上龍岡曙靄收千章翠栢撼淸秋豫山雲與嵩山接淯水波¶
通漢水流三顧當時成底事千年遺跡使人愁先生滿抱匡時¶
策其奈英雄不自由¶
　　卧龍岡　　　　　　　　　　　　　　陳正倫¶
玄德從兹起卧龍草廬千古記遺縱君臣一語交投厚宇宙三¶
分割據雄古木雲霞蒼蘚合斷碑風雨碧苔封登臨景仰淸名¶
舊感激徒傷鼎峙功¶
　　卧龍岡　　　　　　　　　　　　　　高　信¶
公自琅邪卧此岡不求聞達秪韜光夷吾比處才偏富梁父吟¶
時憾更長一徑苔封三顧轍滿林烟鎖幾圍墻君臣際遇餘千¶
<pb:CK-KZ_JY249_06p006a>¶
載遺跡鍾靈在異鄕¶
　　秋日遊卧龍岡　　　　　　　　　　　楊應奎¶
卧龍出處等非熊軍務勞神自鞠躬羽扇綸巾談笑裏謀王圖¶
霸指揮中鳥啼花落人何在野曠山空誰爲雄勝蹟最宜絃管¶
弄不堪岡勢起長風¶
　　望卧龍岡　　　　　　　　　　　　　陳洪謨¶
卧龍人去幾千載岡阜巋然眼界中半靑畝松巢水鶴一簾斜¶
日貫晴虹湯文吾遇心期在管樂何人自比同兩表精誠眞不¶
昧可憐天運忌成功¶
　　登卧龍樓　　　　　　　　　　　　　李　重¶
<pb:CK-KZ_JY249_06p006b>¶
卧龍岡上野雲橫宇宙千秋煥大名遠近桑田迷世代低昻草¶
樹點山形出師久擬殱吳魏走敵眞堪笑死生此日登臨同弔¶
古不勝囘首夕陽情¶
　　登樓　　　　　　　　　　　　　　　陶欽夔¶
高樓縹緲接仙岑秋日登臨思不禁蜀漢望迷王氣歇草廬名¶
在將星沈紫山影落龎公宅碧水秋明徐庶心勝地移從漫惆¶
悵隔村梁父正哀吟¶
　　題籌筆驛　　　　　　　　　　　　　杜　牧¶
三吳列婺女九錫欺孤兒霸王業未半本朝心是誰永安宮受¶
詔籌筆驛沈思畫地乾坤在濡毫勝負知艱難同草創得失計¶
<pb:CK-KZ_JY249_06p007a>¶
毫釐寂嘿經千慮分明渾一期川流縈智慮山聳助扶持慷慨¶
匡時畧從容問罪師褒中秋鼓角渭曲晚旌旗仗義懸無敵鳴¶
攻固有辭若非天奪去豈復慮能支子夜星纔落鴻毛鼎便移¶
郵亭世自換白日事長垂何處躬耕者猶題殄瘁詩¶
　　題籌筆驛　　　　　　　　　　　　　羅　隱¶
抛擲南陽爲主憂北征東討盡良籌時來天地雖同力運去英¶
雄不自由千里山河輕孺子兩朝冠劍憾譙周惟餘巖下多情¶
水猶解年年傍驛流¶
　　題籌筆驛　　　　　　　　　　　　　薛　逢¶
天地三分魏蜀吳武侯崛起贊紆謀身依豪傑傾心術目斷雲¶
<pb:CK-KZ_JY249_06p007b>¶
山演陣圖赤伏運衰功莫就皇綱力振命先徂出師表上留遺¶
憾猶自千年激壯夫¶
　　籌筆驛　　　　　　　　　　　　　　李商隱¶
魚鳥猶疑畏簡書風雲長爲護儲胥徒令上將揮神筆終見降¶
王走傳車管樂有才眞不忝關張無命欲何如他年錦里經祠¶
廟梁父吟成憾有餘¶
　　籌筆驛　　　　　　　　　　　　　　殷潛之¶
江東矜割據鄴下奪孤嫠霸畧非匡漢宏圖欲佐誰奏書辭後¶
主仗劍出全師重襲襃斜路懸開反正旗欲將苞有截必使舉¶
無遺沈慮經謀際揮毫決勝時圜觚當分畫前箸比操持山秀¶
<pb:CK-KZ_JY249_06p008a>¶
扶英氣川流入妙思算成功在彀運去事終虧命屈天方厭人¶
亡國自隨艱難推舊姓𨳩創極初基總嘆曾過地甯探作敎資¶
若歸新厯數誰復顧衰危報德兼明道長留識者知¶
　　朝天嶺因懷孔明從此出師感賦　　　　任甲第¶
朝天嶺上翠霞稠多少關山自壠頭九折險途雲外度一江湍¶
水硤中流金城在昔稱天府劍閣凌空障益州𨚫憶漢師虛六¶
出至今烟雨使人愁¶
　　大相公嶺¶
九折刺史坂七擒丞相橋沈黎漢原古嚴道蜀關遙策馬氷槽¶
滑乘橇雪澝消我行再經此感慨一長謠¶
<pb:CK-KZ_JY249_06p008b>¶
　　是日至下馬磧憇於北山僧舍有閣曰懷賢南直斜谷西¶
　　　臨五丈原武侯所從出師也　　　　　蘇　軾¶
南望斜谷口三山如犬牙西觀五丈原鬱屈如長蛇有懷諸葛¶
公萬騎出漢巴吏士寂如水蕭蕭聞馬檛公才與曹丕豈止十¶
倍加顧瞻三輔間勢若風卷沙一朝長星墜竟使蜀婦髽山僧¶
豈知此一室老煙霞往事逐雲散故山依渭斜客來空弔古淸¶
淚落悲笳¶
　　登博望山亭次韻　　　　　　　　　　童承敘¶
臺昃亭高當古驛短垣疎牖坐來淸濃烟密竹斜穿逕落日層¶
岡曲抱城客裏雲霄勞聘望病中嵩洛愧經行卧龍寂寞邱原¶
<pb:CK-KZ_JY249_06p009a>¶
在惟有春農帶雨耕¶
　　瀘水　　　　　　　　　　　　　　　胡　曾¶
五月驅兵入不毛月明瀘水瘴烟高誓將雄畧酬三顧豈憚征¶
蠻七縱勞¶
　　諸葛鹽井　　　　　　　　　　　　　蘇　軾¶
　　　自注井有十四自山下至山上其十三井常空每盛夏¶
　　　水漲則鹽泉迤邐遷去常去於江水之所不及¶
五行水本鹹安擇江與井如何不相入此意誰復省人心固難¶
足物理偶相逞猶取嫌未多井上無閒綆¶
　　五丈原　　　　　　　　　　　　　　胡　曾¶
<pb:CK-KZ_JY249_06p009b>¶
蜀相西驅十萬來秋風原下久徘徊長星不爲英雄住半夜流¶
光落九垓¶
　　五丈原　　　　　　　　　　　　　　李東陽¶
五丈原頭動地鼓魏人畏蜀如畏虎揮戈指天天宇漏將星墮¶
空化爲土鍊石心勞竟何補侯歸上天多舊伍羽爲前驅飛後¶
拒忠魂不逐降王車長衞英孫朝烈祖¶
　　五丈原　　　　　　　　　　　　　　羅汝敬¶
五丈原頭弔武侯野蒿叢棘滿山邱中原無復三分勢聚石空¶
餘八陣謀不有忠誠千日月安能香火祀春秋天何弗永炎劉¶
祚空使英靈萬古愁¶
<pb:CK-KZ_JY249_06p010a>¶
　　白帝城懷古　　　　　　　　　　　　杜應芳¶
空城久寂寞弔古幾踟蹰躍馬雄稱帝揮蛇䜟泣姁連營三義¶
重托幼一忠孤惟有年年栢常號夜夜烏¶
　　晚過白帝城　　　　　　　　　　　　范　淶¶
早繞巫山翠雲堆暮馳夔門之西白帝臺靑絲黃勒絡頭角一¶
息百里飛塵埃眼底乾坤眞駒隙古來廢興渾博奕咤雷叱電¶
垓下雄驅山塞海秦世隔豈獨公孫躍馬曹睥睨井底龍豹韜¶
赤水一出心徒勞只餘千山萬水中猿度絶壁烏橫空野花嬌¶
樹春風紅皓魄弄影靑娥宮雙崕三峽鎖天鑰踞江灧澦相巃¶
嵸扞關之陽侯翻浪還鬬攻虎鬚龍脊兩潭怒奔騰耳側隨轉¶
<pb:CK-KZ_JY249_06p010b>¶
蓬搜奇弔勝莫能至欲登突兀縱遠視漏聲已催玉箭高報語¶
行人馬如駛人行馬駛難暫停鞭梢隱地掣流星褰帷半開山¶
色冥風物須臾移幻形留蹟依稀夢寐經睠言英雄戰場在魚¶
復永安只名改鼎足三分漢祚新風雲會合瞻丰采天生卧龍¶
伊傅儔草廬應運懽相投縱橫宇宙歸正統將帥復有關張侯¶
連吳伐魏王師震百牢關外無血刃麝山龍洞銀漢洗偃戈扶¶
犂靑野潤憑高題咏後來人誰跡陽春白雪塵飄零子美瞿塘¶
日咳吐宮商意獨眞祗今長歌短調存遏雲走石織天孫澄珠¶
光涵混茫接風雅不絕標崑崙崑崙迢遞爭孕秀白鹽赤甲空¶
馳驟羽扇崢嶸八陣傳草堂感慨千篇就我今所思一二賢征¶
<pb:CK-KZ_JY249_06p011a>¶
途囘首興蹁躚夜闌秉燭聊書案文章勳業俱茫然年不可復¶
壯時不可復悞間關皮骨已二毛明朝猶走川西路¶
　　夔州歌　　　　　　　　　　　　　　杜　甫¶
武侯祠堂不可忘中有松柏參天長干戈滿地客愁破雲日如¶
火炎天凉¶
　　古柏行　　　　　　　　　　　　　　杜　甫¶
孔明廟前有老柏柯如靑銅根如石霜皮溜雨四十圍黛色參¶
天二千尺君臣已與時際會樹木猶爲人愛惜雲來氣接巫峽¶
長月出寒通雪山白憶昨路繞錦亭東先主武侯同閟宮崔巍¶
枝幹郊原古窈窕丹靑戸牖空落落盤踞雖得地冥冥孤高多¶
<pb:CK-KZ_JY249_06p011b>¶
烈風扶持自是神明力正直元因造化工大厦如傾要梁棟萬¶
牛囘首立山重不露文章世已驚未辭剪伐誰能送苦心豈免¶
容螻蟻香葉終經宿鸞鳳志士幽人莫怨嗟古來材大難爲用¶
　　古柏　　　　　　　　　　　　　　　李商隱¶
蜀相階前柏龍蛇捧閟宮陰成外江畔老向惠陵東大樹思馮¶
異甘棠憶召公葉凋湘鷰雨枝折海鵬風玉壘經綸遠金刀厯¶
數終誰將出師表一爲問昭融¶
　　古柏　　　　　　　　　　　　　　　陸龜䝉¶
密葉四時同一色高枝千𡻕對孤峯此中疑有精靈在爲見盤¶
根似卧龍¶
<pb:CK-KZ_JY249_06p012a>¶
　　題古柏　　　　　　　　　　　　　　段文昌¶
是草木有異於草木則靈武侯祠前柏夀千齡盤根擁門勢如¶
龍形含碧太空散霧虛庭合抱在於旁枝駢梢葉之靑靑百尋¶
及於半身蓄風雷之冥冥攢柯垂陰分翠間明忽如虬螭向空¶
爭行上承翔雲孤鸞時鳴下蔭芳苔凡草不生古色天風蒼蒼¶
冷冷曾到靈山老柏縱橫亦有大者莫之與京於惟武侯佐蜀¶
有程神其不昏表此爲禎斯廟斯柏實播芳馨¶
　懷古¶
　　諸葛武侯　　　　　　　　　　　　　貢師泰¶
劍江流水綠沄沄五丈原頭日又曛舊業未曾歸後主大星先¶
<pb:CK-KZ_JY249_06p012b>¶
已墮前軍南陽祠廟荒秋草西蜀關山隔暮雲正統不慚傳萬¶
古莫將成敗論三分¶
　　武侯　　　　　　　　　　　　　　　吳　澄¶
含嘯沔陽春孫曹不敢臣若無三顧主何地着斯人¶
　　武侯　　　　　　　　　　　　　　　尹仲明¶
建安天下如潰瓜一榻之外非吾家黃屋飄颻定何許龍爲魚¶
兮鼠爲虎老瞞詐力敢欺天朶頤羊鼎方垂涎紫髯將軍一攘¶
臂控荆引越三千里慷慨山東大耳兒南飛烏鵲棲無枝草廬¶
一語君臣契目中久矣無吳魏堂堂大義凛不磨靈關劍閣爭¶
嵯峨昨夜西南一星落六尺之孤竟誰托渭水旌旗歸故都江¶
<pb:CK-KZ_JY249_06p013a>¶
上空存八陣圖抱膝長吟出師表古柏蒼松爲誰老¶
　　武侯　　　　　　　　　　　　　　　陳剛中¶
當塗哮吼健於虎卯金一脉如寒土民間只有大耳兒眞是高¶
光宗社主南陽笑脫靑𤍠衣出試烏林萬火炬永安受遺輔太¶
子漢賊未除忠膽苦峩睂山高錦江寒白旄一麾招搖怒出師¶
兩紙流涕書三代而下無此語中營若不墜長星何心逆雛釁¶
征鼓定知成事繼蒼姬禮樂光華耀千古¶
憲宗皇帝御製¶
　　諸葛武侯¶
漢家神器逼姦雄帝胄恢宏起卧龍不是營星中道隕定敎吳¶
<pb:CK-KZ_JY249_06p013b>¶
魏盡朝宗¶
　　諸葛武侯有(序)¶
　　　孔明値漢室板蕩隱於南陽司馬謂劉先主曰識時¶
　　　務者在乎俊傑諸葛孔明俊傑也徐庶亦謂先主曰諸¶
　　　葛孔明卧龍也將軍豈願見之乎先主信其言枉駕三¶
　　　顧與論天下事十去七八惟巴蜀用武之地今得之可¶
　　　以鼎足三分後果如其言孔明身爲將相竭力盡忠死¶
　　　而後已自漢以來一人豈不信哉¶
勸君屈巳結孫吳畫策常排八陣圖忠力儘能恢漢室老天無¶
意復東都¶
<pb:CK-KZ_JY249_06p014a>¶
　　感懷　　　　　　　　　　　　　　　李　白¶
漢道昔云季羣雄方戰爭霸圖各未立割據資豪英赤伏起頺¶
運卧龍得孔明當其南陽時隴畝躬自耕魚水三顧合風雲四¶
海生武侯立岷蜀壯志吞咸京何人先見許但有崔州平余亦¶
草間人頗懷極物情晚途値子玉華髮同衰榮託意在經濟結¶
交爲弟兄毋令管與鮑千載獨知名¶
　　感懷　　　　　　　　　　　　　　　楊　基¶
鄧禹南陽來杖策歸光武孔明卧隆中不卽事先主英雄各有¶
見何必問出處孫曹與更始未可同日語向非昭烈賢三顧猶¶
未許君子當識時守身如處女¶
<pb:CK-KZ_JY249_06p014b>¶
　　宿夔門懷孔明子美　　　　　　　　　張佳𦙍¶
艤舟下席楚雲生落日靑霜白帝城踏蹟難忘諸葛陣野田曾¶
爲杜陵耕休言天地終陳迹飜使江山借重名事業文章看二¶
子風流無限古今情¶
　　詠史　　　　　　　　　　　　　　　周　曇¶
豫州軍敗信全窮徐庶推能薦卧龍不是卑詞三訪謁誰令玄¶
德主巴卭¶
一家區宇忽三分齷齪車書曷足論定有伊姜爲佐輔忍教鴻¶
雁各乾坤¶
　　詠史　　　　　　　　　　　　　　　李　華¶
<pb:CK-KZ_JY249_06p015a>¶
蜀主相諸葛功高名亦尊驅馳千萬眾怒目瞰中原曹伯任公¶
孫國亡身不存社宮久蕪没白雁猶飛翻勿言君臣合可以濟¶
黎元爲蜀諒不易如曹難復論¶
　　讀出師表　　　　　　　　　　　　　沈　周¶
兩篇忠告慷慨辭字字中間有涕洟天下二歸心屬呂隆中三¶
顧道存伊老臣虛已六未解瞞子輸才十倍之講論堂堂誠激¶
烈孤忠痯痯力驅馳轉征南北思何遠愴及桓靈語更危開濟¶
莫酬徒有策英雄先死却無時天荒大野星俄隕水嚙空江石¶
不移不朽文章千載事後人能鑒乃能悲¶
　　梁父吟　　　　　　　　　　　　　　劉　因¶
<pb:CK-KZ_JY249_06p015b>¶
功名且就漢庭多畢竟曹瞞累我何汶上千年英氣在有人梁¶
父正高歌¶
　　書漢丞相諸葛武侯傳後　　　　　　　趙孟若¶
寰海生民等釜魚先生高卧意何如當時不是劉玄德三顧何¶
因出草廬¶
魚水相歡分最深肯因生死負初心鞠躬盡力王師老一片忠¶
忱貫古今¶
街亭怱遽兵初敗箕谷倉皇戰亦休漢祚已亡天莫助千年掩¶
卷淚如流¶
當時一顧起隆中自許康時志略同萬古君臣一魚水死生不¶
<pb:CK-KZ_JY249_06p016a>¶
變見英雄¶
　　蜀城懷古　　　　　　　　　　　　　劉希夷¶
蜀土繞水竹吳天積風霜窮覽通表裡氣色何蒼蒼舊國有年¶
代靑樓思豔粧古人無𡻕月白骨宜邱荒寂厯彈琴地幽流讀¶
書堂玄龜埋卜室采鳳滅詞場陣圖一一在柏樹雙雙行鬼神¶
淸漢廟鳥雀參秦倉歎世已多感懷心益自傷賴䝉靈邱境時¶
當明月光¶
　　南陽東七里爲卧龍崗諸葛忠武侯草廬在焉遺像巋然¶
　　　慨題二十韻　　　　　　　　　　　黃景昉¶
恭謁淸高像襄南兩度看風雲緣傅築溪壑異嚴灘莫辨烏誰¶
<pb:CK-KZ_JY249_06p016b>¶
止總知龍所蟠墓猶連古冶居頗負崇巒三顧思疇昔六飛扈¶
永安桓靈身痛憾荆益事艱難火適逢薪盡棋無奈子單開誠¶
庸禕琬益智寫申韓鼎足基粗定秤心嘔易乾才高兵厭詭國¶
小政懲寬忽忽歌梁父森森樹錦官悲來原五丈望去嶺千盤¶
未少棲眞谷何勞拜將壇蛤蛙銅鑄皷牛馬木傳餐膝可終朝¶
抱書惟大略觀佳兒生大慧嫫媛德相歡誰令馳驅許居然涕¶
淚端微衷天日鑒往蹟雪霜漙曲筆嗤陳夀甘心帝魏瞞忍窺¶
祠下井鳴咽至今寒¶
¶	
¶	
<pb:CK-KZ_JY249_06p017a>¶
* 漢丞相諸葛忠武侯集卷之十四¶
** 　賦¶
　　八陣臺賦(并序)　　　　　　　　　　　劉望之¶
余與客登夔子城望八陣圖感忠武侯之行事憾世議者之弗¶
獲於斯也作賦以悲之其詞曰¶
靄孤臺之巋然臨千步之沙場石離離其班班紛栖雁之未翔¶
山暝黑而更惡水雖波而不揚澹徙倚其不去含鬱訏之内傷¶
是何以使之然哉客或吿之在漢之亡有人超然卧鄧南陽甚¶
似阿衡樂未渠央感大耳之至意姑黽俛而徂征又佀子房初¶
未意隆準之老也及其旣作亦不能巳手胼足胝夙夜赤子忽¶
<pb:CK-KZ_JY249_06p017b>¶
一龍與一蛇葢亦未可以優劣計大兵初來雷電下空璋孱小¶
兒孰嬰我鋒駐師江郊坐向必東蒐我車乘取彼凶殘中原有¶
狐憑陵宮墻我不往取高帝在天眾謂卯金之不可相而况天¶
子之賢也運去道窮嘔血繼之非公實愚愚者不知自古聖賢¶
亦行其義道之不濟已知之矣相夫子之所立固己無窮而不¶
貲彼丕操父子烏雀犬󰚱之竊食雖甚饜而不害其驚疑愍世¶
俗之隘陋徒顧瞻而涕洟請舉酒以酌公混一笑於江湄¶
　　述賢亭賦(并序)　　　　　　　　　　　閻　苑¶
黃星旣殞火井重炎孔明志在電掃荆揚席卷許洛布四頭八¶
尾於平沙之上乃昔人臨流感嘆之所余慕其風烈而述其德¶
<pb:CK-KZ_JY249_06p018a>¶
業因名斯亭曰述賢考其陣法則方以八環一而爲九馬隆遵¶
之以破賊圓以六包一而爲七李靖遵之以平虜葢戰守處畫¶
部伍節制所重者勝所忽者敗所以觀宏規者仰服指奇蹤者¶
稱美也且益州分應井絡僻在坤維而武侯以區區之蜀莅政¶
至公董武立信貫許國之精誠伸命世之勇略令施竹帛不纊¶
而温律嚴斧鉞不寒而慄方其鷹揚上國虎視中原驍將聞風¶
而奪心壯士望塵而破膽擁精銳之眾者堅壁受辱稱骨鯁之¶
臣者仗節包羞玩敵於股掌之上措勝於談笑之間比昔賢則¶
過之責斯人而備矣余構亭於此俾其登之者識常山蛇勢知¶
天下奇才壯雄圖之不朽想英風而猶在嗚呼天假其年則禮¶
<pb:CK-KZ_JY249_06p018b>¶
樂攸興天命有歸則智力無用大筆方籌長星遽墜陵谷已遷¶
尙有典刑蠻戎雖化不忘武備况今夏賊千常遂竊位號晉豫¶
遺民阻聲敎之施漢唐故地暌正朔之奉而受鉞登壇專長城¶
之寄者節制可忽耶秘殿筆閣當方面之權者勤勞可繼耶今¶
步遊灘上鑒前追往作古賦以述其始終使夔人𡻕時歌之不¶
無感慨焉雖然孔明方躬耕之時處布衣之賤倘不遇三顧之¶
主安能縱七擒之酋噫自古英雄之士時命不遇其名湮滅而¶
無聞者惜哉賦曰¶
鼎分率土姦賊陸梁孔明布石於平沙之上高步於大江之傍¶
志馳許洛欲掃荆揚按井字九宮之法本河圖八卦之詳縱橫¶
<pb:CK-KZ_JY249_06p019a>¶
魚貫曲折雁行雖云蛇勢實曰龍驤其始也荷寫誠於傾葢遂¶
感激而褰裳應雲龍之隱隱信魚水之洋洋其終也酬三顧而¶
不爽縱七擒之所長資一時之談笑播千載而芬芳况夫才兼¶
管樂政黜申商蜀則冬日魏則秋霜蜀民暖於布帛魏人困於¶
豺狼於是并聲東下響應西方折曹氏之牙角挫仲達之鋒鋩¶
至今秦隴恥其巾幗梁益詠乎甘棠論高節則勝棲岩之入夢¶
鄙負鼎之干湯推治體則蕭何爲政之咳唾子産遺愛之粃糠¶
量行事則用兵如晉文之示信敎民如周誥之成章觀施設則¶
肩輿羽扇以節金皷木牛流馬以代梯航遵節制則馬隆以八¶
陣用於晉李靖以六花顯於唐宜其斬王雙而走郭淮殺張郃¶
<pb:CK-KZ_JY249_06p019b>¶
而辱宣王吁哉飮渭之龍隨天數而已没吞吳之蛇如寶氣而¶
難藏所以餘威遠振遺跡尤彰忠義撫劍而嘆息英雄沾襟而¶
感傷戎蠻懷德而縞素士民追昔而蒸嘗余徘徊灘上不見鵝¶
鸛奕奕龜蛇央央但覺雙魂失宅三甲負芒瞿唐風急起波聲¶
之鳴咽巫峽雨散連天際以凄涼縱使秦雲變色魯日迴光竟¶
與草木同朽皆無益於興亡宣和二年十月十五日魏陵閻苑¶
述¶
　　八陣圖賦　　　　　　　　　　　　　楊維禎¶
遐哉邈乎蠶藂故墟劍閣崢嶸兮石棧縈紆車不得而運兮馬¶
不得以驅非王業之所基兮徒抗險乎中都帝中山之苗裔兮¶
<pb:CK-KZ_JY249_06p020a>¶
迺猶厄此斗隅黃星射乎宋野兮强猘狺乎江之東偉伏龍之¶
感激兮起左顧乎隆中允識時之俊傑兮吞餘子於一空圖八¶
陣以用武兮必先天而獨得六十四之成算兮本馬圖之全畫¶
三十二之岐分兮妙陰陽之互宅天地衝宅兮風雲盤辟龍飛¶
鳥逝兮蛇蟠虎翼撓之無跡兮運之無方進退不愆兮出没靡¶
常奇不失於正正兮怪不越於堂堂伏至動於至靜兮寓能柔¶
於能剛喻以常山之蛇勢兮曾未測其詳巴之水兮砅崖折璧¶
峽之濤兮風霆礔礰彼箕張而翼布兮曾不轉其磈石非神物¶
之陰衞兮孰萬夫之捍力想貔貅之對壘兮指白羽之一麾運¶
縱擒於掌握兮算不出於八奇賊之望而走兮甘巾幗之受雌¶
<pb:CK-KZ_JY249_06p020b>¶
按渭濱之所屯兮實鼎國之王師自風后之有圖兮肆獯蚩之¶
赫伐逮尙父之六弢兮佐牧野之黃鉞孫吳馬之剽掠兮徒生¶
靈之肉血鄙敗事於腐儒兮彼譙生其又何法兹八陣之猶覺¶
兮軼軒皇與天姥曰流馬與木牛兮又神機之所造歘中營之¶
告變兮哀夫人之奪蚤訖黃芒以當天兮掩炎精之皓皓嗚呼¶
西望岷峨兮南沂錦江山川相繆兮地老天荒歌梁父兮釃吾¶
觴招謫仙兮呼子長訪魚復之砂磧兮弔新都之戰場雖武無¶
用於今之時兮亦以發吾文之氣剛¶
　　渡瀘賦　　　　　　　　　　　　　　何景明¶
晨瞻崇邱鬱乎相袤扄以水峽隱以大洲沙莽寒日江深夕流¶
<pb:CK-KZ_JY249_06p021a>¶
葢將濟於瀘水傍人告予以理舟㳂洪波以直度迎迴飈於上¶
游顧中原而緬邈文西域以滯留感逆旅之長勤懷古人而增¶
憂想夫漢炎旣燼蜀都始家區土未闢士馬不加深入五溪橫¶
制三巴冒險通塞柔邇來遐收髳以帶甲率庸盧而習戎撻¶
吳權之堅銳摧魏懿之精華今其斷岸遺津寂寥水涯苦霧縈¶
石悲風振沙音塵淪絕古今長嗟歎餘風兮莫覯幸故址兮重¶
過西望開創之基形勢蒼蒼襟夔府而控荆門峙巫峽而流瞿¶
唐簡書零落陣圖縱橫煙磧下月陰岸積霜風雲慘而猶憤魚¶
鳥畏而將翔功雖殞而譽遠身旣没而國亡南瞻祠廟巍兮惝¶
宏松柏蔭戸丹靑閟宮垣󰚳林蔓堦卷寒蓬亦徒嘻吁父老涕¶
<pb:CK-KZ_JY249_06p021b>¶
淚英雄而巳嗚呼當其長嘯之後三顧之餘氣感雲龍恩同水¶
魚念季葉之否運思中興之遠謨偉雄並乎三分恥偏安乎一¶
隅何遂違其懿志竟弗騁其長驅吾哀斯人遭時不淑宜三代¶
以翺翔胡羣奸而馳逐矧功業兮難成且年𡻕兮易促嗟哉天¶
道高不可摩得志者寡失志恆多苟道之不行雖孔孟其如何¶
泛泛吾舟載揚其波艤彼淸潯陟彼中阿無人可邀聊獨行歌¶
歌曰朔風起兮瀘水寒扣檝中流兮懷昔賢遇匪其時良獨艱¶
嗟嗟遇匪其時兮良獨艱¶
　　八陣圖磧賦　　　　　　　　　　　　羅士琥¶
　八陣圖有三永嘉薛氏云一在魚復一在廣都一在沔陽成¶
<pb:CK-KZ_JY249_06p022a>¶
　都記以爲在夔者六十有四方陣法也在彌牟者一百二十¶
　有八當頭陣法也其在棋盤市者二百五十有六下營法也¶
　然則在魚復者其方陣法歟風后遠矣馬隆之贊獨孤及之¶
　記韜鈴裂素筆墨畦徑間爾磊磊落落晶晶熒熒長留水滴¶
　千載如新其諸葛公魚復之所陳歟篝燈賦之¶
客有揮奇肱馳桂軸鞭素鸞御黃鵠出牂牁踰瓦屋策靑羌邁¶
黃竹訪雪外之蓬姿超雲間之滴博探玉斧之界畫遡金精於¶
寥廓千里一息忽經魚復於是俯鱉令之幽居尋孔明之遺躅¶
但見𣺌湠漫之平灘列參差之低玉或週迴而維衞或拱揖而¶
倚伏或軒豁而欲馳或蹙狹而如簇謂其爲遼海神鞭之斥麾¶
<pb:CK-KZ_JY249_06p022b>¶
也庚稽山之馬覊也神禹鑿餘之所飛媧皇補天之所遺也又¶
謂其與水火土同時而生根先天氣之希夷也何喧豗漰湃如¶
萬騎之西來激射蕩潏飛流湔沫亘古今而莫之移也俯而睨¶
仰而思巳去而復顧盤辟而委蛇曰噫嘻我始知之矣風雲慘¶
淡豪傑經綸蟄其猶龍者隆中之所藴神其妙用者八陣之所¶
陳觀其蔽璧門兮重開倚却月兮連環天衡十六兮據兩端地¶
軸十二兮居中間風八陣兮附天而前擁雲八陣兮附地而後¶
環天地之前衝一變而爲虎踞其附天之風亦再變而爲蛇蟠¶
天地之後衝一變而爲龍驟其附地之雲亦再變而爲鳥翔於¶
是七八爲經九六爲緯以天地風雲爲四正以龍虎鳥蛇爲四¶
<pb:CK-KZ_JY249_06p023a>¶
奇而成八陣[磐-殳+犬][磐-殳+犬]有中權後勁輕重之别有先陰後陽剛柔之¶
節以實擊虛兮明彼此以先奪後兮定主客我簡而敵常繁我¶
閒而敵常迫以正合兮以奇勝乘陰陽兮論生尅門具將發游¶
軍補闕合之則一㪚之則八握機之妙在指掌屈伸之列凡其¶
銅皷震而獦狑之頭開木牛騰而關隴之魄摧孟獲之所謂天¶
威司馬之所謂奇才皆此圖之土苴塵埃也彼有方圓牝牡衝¶
方車輪罘雁行四頭八尾托名於八卦倚重於武侯者特劍¶
首之一吷而已得其儌而遺其微舍棟梁而拾節梲也雖然斯¶
義也風后握之佐軒轅擒蚩尤而爲萬古兵家之師馬隆識之¶
作鹿箱車破樹機能而成凉州一戰之奇何曠世之良材竟不¶
<pb:CK-KZ_JY249_06p023b>¶
卒其所施曾出師之未旣遽殞星之流輝凄凉乎梁父之吟際¶
會乎風雲之期幡然於三顧之餘夫豈不知炎德之微而猶區¶
區此圖之爲邪人亡事往名留蹟遺桓宣武見之僅識其常山¶
一節之勢杜工部過之激而爲江流不轉之詩豈武侯忠赤貫¶
此諸石陽侯川后者爲之呵護遺千古無窮之悲也葢公之所¶
可能者人公之所不可能者天天運不復扶漢祚之衰是以天¶
戈不能囘漢日之西未可以成敗利鈍而隨聲於黃口之蚩蚩¶
也觀畢又從而爲之歌曰伯仲間兮呂伊失蕭曹兮定指麾才¶
十倍兮曹丕遺巾幗兮懿慚而見揮操如鼠兮睨隣雞公如龍¶
兮入天飛八陣圖兮雲栖尙見公兮杜德機圖不盡兮柏十圍¶
<pb:CK-KZ_JY249_06p024a>¶
後千載兮依依微斯人兮吾誰與歸¶
　記¶
　　古栢記　　　　　　　　　　　　　　田　况¶
成都諸葛孔明祠古柏年祀寖遠喬柯鉅圍蟠固凌拔有足異¶
者杜甫嘗作歌段文昌亦作文摹狀瓌奇人多諳誦故老相傳¶
及記事者云自唐季凋瘁厯王孟二僞國蠧槁尤甚然以祠中¶
樹無敢伐剪者皇朝乾德丁卯𡻕仲夏枯柯復生日益敷茂觀¶
者歎聳以謂榮枯之變應時治亂武侯光靈如有意於兹者誠¶
爲異哉因命工圖寫備述本末以貽好德者¶
　　八陣圖集記　　　　　　　　　　　　趙　忭¶
<pb:CK-KZ_JY249_06p024b>¶
八陣圖諸葛武侯作在府城北七十里新都彌牟鎭有廟存焉¶
趙淸獻公集記曰武侯於八陣鄕以二爲隆基凡一百三十所¶
葢左右六十四前二每基下五六寸皆江石也耆老相傳其石¶
葢六數武侯於此教戰陣出入之法舊記謂四面開四門起六¶
十四魁應六十四卦八八爲行周囘四百七十一步所謂六十¶
四魁但得其半耳王恭簡公續記曰眉州賢良王當嘗論八陣¶
法刻石廟下論云八陣之法四奇四正基部壁立其體皆方奇¶
正相生風旋日暈其用皆圓葢方利於正方其體則其勢固密¶
故其徐如林不動如山難知如陰此所以爲不可犯也圓利於¶
動圓其用則其勢健決故其動如雷其疾如風侵掠如火此所¶
<pb:CK-KZ_JY249_06p025a>¶
以爲不可禦也其體雖方而圓在其中其用雖圓而方在其内¶
此所以爲不可測也奇正相循出入往來如環之無端體用迭¶
作合散變化如神之不窮圓之爲用如身使臂如臂使指雖五¶
旅之師師如一身如木百圍根株相連各有體統友禦相屬各¶
有條理雖五師之軍軍如一本故其法曰紛紛紜紜鬬亂而不¶
可亂渾渾沌沌形圓而不可敗圓之爲利其來久矣圓之爲用¶
務以分其勢而散其兵疑其心而亂其目勢分則陣薄兵散則¶
氣怯心疑則易却目亂則易眩圓之爲用以將雜卒卒恃其將¶
以强雜弱弱恃其强將卒相恃理必俱勝强弱相恃勢不偏敗¶
突出爭先鷹揚兎脫不可拒也併力盡怒齊勇如一不可遏也¶
<pb:CK-KZ_JY249_06p025b>¶
其氣益銳則其節益險如驚湍巨浪不可涉也如層崖峻谷不¶
可越也使敵得之如蟲之著網魚之在笱虎之䧟穽是以其將¶
可却其兵可殺其重不可脫八陣之法也營室之法四奇四正¶
屯亦如之戰陣之法左旋右轉教亦如之教之有法必欲其誠¶
葢誠則久久則天天則神故前後相屬首尾相接如得於天如¶
出於地莫知其所以然而然者入於神也教之爲法築土爲壇¶
其形皆圓其數皆八壇之高下與人相稱壇之闊狹與陣相稱¶
奇旋向左正旋向右旋向左者攻在外也旋向右者攻在内也¶
或旋向左或旋向右便其用也或攻在内或攻在外紊其例也¶
教之爲法在家則依比閭族黨之儀在軍則依伍倆卒旅之法¶
<pb:CK-KZ_JY249_06p026a>¶
使之更相親視有無相通患難相救疾病相扶自此以上皆文¶
官主之教之忠厚教之正信教之孝友睦婣教之禮義廉恥自¶
此以上皆武官主之教之出入變化教之射御擊剌教之先登¶
啓行教之破陣劫將在家書其美惡而辨其賢愚在軍記其勇¶
怯而别其利鈍𡻕終則以功行差次而進退之使之剛而不暴¶
勇而知義入則可與同其安出則可與共其危故可生可死而¶
不可使犯非義者八陣之法也常山蛇陣安則靜靜則直觸之¶
則動動則圓孫武常山蛇陣杜牧以爲八陣勢取桓温說也傳¶
謂推演兵法作八陣圖演孫武法也八陣取諸八卦欲包并八¶
荒也旌旄旗幟各從其方之色欲别其屬也四維從其二方之¶
<pb:CK-KZ_JY249_06p026b>¶
色惟西南獨從土色依其相生之數則上實居北也八卦變而¶
爲六十四象四陣散而爲六十四隊今成都東南隅號曰棋盤¶
市此舊八陣營也故知其在陣則方城北彌牟鎭地名八陣見¶
存土堆六十四此教閱之所也故知其在陣則圓八卦通神明¶
之德類萬物之情非有此道不能用也或謂取遁之八卦非也¶
此術也非孔明之事也夔州亦有八陣石壘在江濤中而彌牟¶
八陣在平地其法一也疑孔明遠慮亦杜元凱襄陽刻碑之意¶
云今按八陣謂天地風雲龍虎鳥蛇八者是也天取其覆地取¶
其載風雲取其變化龍虎取其動靜鳥蛇取其相應風生於地¶
而虎從之雲騰於天而龍從之鳥爲動物必翔於天蛇爲蟄物¶
<pb:CK-KZ_JY249_06p027a>¶
必蟠於地葢有同位相生之義焉八陣論謂彌牟見存土堆六¶
十四考之舊圖經謂八陣圖凡三在夔州者六十有四方陣法¶
也在彌牟者一百二十有八當頭陣法也在棋盤市者一百五¶
十有六下營法也棋盤市今無其迹彌牟鎭土堆尙存凡一百¶
二十有七與淸獻集記又不同葢恐崩摧之故然其布位參差¶
不齊不可强曉兹兼圖於左以俟知者¶
　　八陣圖記　　　　　　　　　　　　　劉　昉¶
魚復陣磧創自武侯江流莫移若有神護雖經毁攺幾失其眞¶
稽之圖經訪諸故老而遺迹隱然尙可見也顧將堙沒余心是¶
悼亟令軍士裒石增累悉還其舊方圓曲直縱橫廣狹之不敢¶
<pb:CK-KZ_JY249_06p027b>¶
少加損焉尙慮它時復罹前厄刋圖於石用示後人界垣之内¶
縮而計之以丈爲分其外圖山川城郭之勢而不計以度且命¶
作侯祠於城上以俯臨之夔人𡻕以人日傾城徙市縱遊八陣¶
之間謂之踏磧是役吿成適當是日賓僚咸集酧酒陳詞以落¶
之昔侯嘗擒孟獲獲觀營陣心不服曰若祗如是固易勝耳逮¶
至七縱七擒然後以爲天威及司馬仲達觀其軍壘則嘆服曰¶
天下奇才也桓温過此雖能知其爲常山之蛇勢葢亦未究其¶
妙然能知與否在孔明初何損益余非能知之者姑修故壘以¶
俟來哲云紹興戊辰正月丙寅潮陽劉昉書¶
　　萬里橋記　　　　　　　　　　　　　劉光祖¶
<pb:CK-KZ_JY249_06p028a>¶
諸葛孔明用蜀以仁義公信懷而服之法度修明禮樂幾於可¶
復夫厯周秦兩漢千有餘年孔明乃以蜀通吳抗魏三分天下¶
存漢社稷學探伊傅而迹并管樂蜀人到今矜而誦之不忘今¶
羅城南門外笮橋之東七星橋之一曰長星橋者古今相傳孔¶
明於此送吳使張温曰此水下至揚州萬里後因以名或則曰¶
費禕聘吳孔明送之至此曰萬里之道從此始也孔明沒又千¶
載橋之遺迹亦粗耳非有所甚壯麗偉觀也以千載之間人事¶
更幾興廢而橋獨以孔明故傳之亡窮其說雖殊名橋之義則¶
一厥今天下兼有吳蜀朝廷命帥其遠萬里葢受孔明之任以¶
來由蜀走闕道亦如之其於此橋孰不懷古以圖今追孔明之¶
<pb:CK-KZ_JY249_06p028b>¶
道德勳庸而思髣髴其行事侍御趙公之鎭蜀也始至謁古栢¶
祠卽命葺之明年作祠廟于其故營又明年新其故宅廟貌每¶
曰諸葛公三代遺才也用法而人不怨任政而主不疑非天下¶
之至公其孰能與於此今其遺跡所存尙多而萬里橋者迺通¶
吳之故事前帥沈公嘗修廣之猶陋弗稱則命增爲石魚釃水¶
爲五道梁板悉易以木而屋之橋成耽耽屋成繩繩嚴嚴翼翼¶
民不知役而公亦樂之風煙𣺌然岸木秀而川景麗公與客登¶
此葢未嘗不徘徊而四顧也神交千古又安知諸葛公通吳之¶
志亦未嘗一日不在於中原也乎光祖忝公元僚公命光祖爲¶
之記記其大者而遺其細葢將以大者望公俾公之功名垂千¶
<pb:CK-KZ_JY249_06p029a>¶
萬世若曰橋美名公又與之爲美觀非知公者知公莫如光祖¶
　　新都縣八陣圖記　　　　　　　　　　楊　愼¶
諸葛武侯八陣圖在蜀者二一在夔州之永安宮一在新都之¶
彌牟鎭在夔者葢侯從先主伐吳防守江路行營布伍之遺制¶
新都爲成都近郊則其恒所講武之場也武侯之人品事業前¶
哲論之極詳不復勦同其說獨其八陣有重可嘅者史謂侯推¶
演兵法作爲八陣咸得其要自今行師更不覆敗深識兵機者¶
所不能洞了葢勝之於多算而出之於萬全非借一於背城而¶
僥倖於深入也惜乎其方銳意以向中原而溪蠻洞獠左跳右¶
跋以裂其勢外冦方殷内境自憊使夫八陣之妙不得加於二¶
<pb:CK-KZ_JY249_06p029b>¶
曹三馬之梟敵而乃止試於七縱七擒之孟獲天威神算不騁¶
於中原王者之區宇而僅以服南中巴僰之偏方事機旣已遲¶
精力又已虧勇賈其餘師用其分以爲大舉譬之逐盗救火之¶
家挺刀決水猶恐不及而内有讐賊自相乘機胠篋助燎則雖¶
有倍人之知力亦自無如之何侯之不幸勢正類此天之所壞¶
誰能支之祚去炎漢不待殞星而後知矣嗟乎國之興亡天也¶
而千載之下君子獨遺憾於蜀漢之事者非以武侯故邪至其¶
故壘遺墟獨爲之愛惜不已乃其忠義之激人不獨其法制陣¶
伍之妙也不然則竇憲嘗勒八陣以擊匈奴晉馬隆用八陣以¶
復凉州是在侯前已有之而後亦未嘗亡也功旣有成而後世¶
<pb:CK-KZ_JY249_06p030a>¶
猶罕所稱述况能傳其遺跡至今乎愼嘗放舟過夔門弔永安¶
之宮尋陣圖之跡維時春初水勢正殺自山上俯視下百餘丈¶
皆聚細石爲之凡八行二十四蕝土人言夏水盛時没在深淵¶
水落依然如故在吾新都者其地象城門四起中列土壘約高¶
三尺耕者或剗平之經旬餘復突出此乃其精誠之貫天之所¶
支而不可壞者葢非獨人愛惜之而已耳¶
　銘¶
　　武侯八陣圖銘(并序)　　　　　　　　　劉　隅¶
　鴻茫六合之間或峻壁巍峯時而崩摧長濤巨浸時而澌竭¶
　亦或有磐石涓泉終古不可夷而絕者此固神理氣化之能¶
<pb:CK-KZ_JY249_06p030b>¶
　然非至人莫能前識焉蜀諸葛武侯八陣圖有三其一在新¶
　都之彌牟鎭其一在夔之魚復沙上卽此是也數千年餘渦¶
　回浪湧每夏秋之交日星爲之暝晦蛟龍爲之駭匿大地羣¶
　壑爲之震摇而纍纍之石曾無損移顧不異甚矣哉庚寅春¶
　正之旦翌日艤舟浦次登觀奇蹟徐步而周望乃畧測其故¶
　而歎化理之微武侯神識之遠也葢浦之上有溪引江濤以¶
　趨北岸岸有土瀼易崩故江漲則益趨之唯浦石離離隆然¶
　介其中盤錯鬱結甚固浦之下則朿以瞿唐鎭以灧澦江流¶
　扼於吭隘漫渙而囘延匯數沱此浦又在囘沱之曲正其漩¶
　緩歇薄之會而盤激衝撼之所不及也故巫峽不剗灧澦不¶
<pb:CK-KZ_JY249_06p031a>¶
　拔則石無可轉之期唯諸葛公智炳物始機測化終爰演兵¶
　圖於此靈渚擇坦極險厝至靜於至動使夫扶漢討賊之志¶
　忠貞雄武之槩昭垂萬世與天地江山俱敝爾余故刻石系¶
　銘樹之廟廡以俟觀者銘曰¶
岷幡黑水實唯梁州乾關重險坤垠上游烈烈武侯炎精是噓¶
靈威大暢于梁之區粤古軒皇風牧執象摧妖殛凶兵陣是創¶
姜望佐周留侯授沛不有神契孰開草昧惟公獨生在漢季葉¶
龍姿騰厲以翌昭烈奇機在握聖明同揆雷躍其行嶽峙其壘¶
眷此魚復緜延斯干瞿唐下扼灧澦擁前江濤排天此無衝激¶
終古不移離離者石乃布神規用訓貔虎蛇鳥舒蟠風雲飛怒¶
<pb:CK-KZ_JY249_06p031b>¶
式法太乙體喻常山分合游翼奇正循環蹙吳吞魏皇漢是衍¶
頻頻其衷如石不轉業虧鼎足運丁星隕唯此無疆與天地凖¶
我銘非石銘公之心悠悠萬紀玄理可尋¶
¶	
¶	
¶	
¶	
¶	
¶	
¶	
<pb:CK-KZ_JY249_06p032a>¶
* 漢丞相諸葛忠武侯集卷之十五¶
** 　碑記¶
　　蜀丞相諸葛武侯祠堂碑銘　　　　　　裴　度¶
度嘗讀舊史詳求往哲或秉事君之節無開國之才得立身之¶
道無治人之術四者備矣兼而行之則蜀丞相諸葛公其人也¶
公本系在簡策大名葢天地不復以云當漢祚衰陵人心競逐¶
取威定霸者求賢如不及藏器在身者擇主而後動公是時也¶
躬耕南陽自比管樂我未從虎時稱卧龍詩曰潛雖伏矣亦孔¶
之昭故州平心與元直神交洎乎三顧而許以驅馳一言而定¶
其機勢於是翼扶劉氏纘承舊服結吳抗魏擁蜀稱漢刑政達¶
<pb:CK-KZ_JY249_06p032b>¶
於荒外道化行乎域中誰謂阻深殷爲强國誰謂遳脆厲爲勁¶
兵則知地無常形人無常性自我而作若金在鎔故九州之地¶
魏有其七我無其一由僻陋而啟雄圖出封疆以延大敵財用¶
足而不曰浚我以生干戈動而不曰殘人以逞其底定南方也¶
不以力制而取其心服震疊諸夏也不敢角其勝負而止候其¶
存亡法加於人也雖死徙而無怨德及於人也雖奕葉而見思¶
此所謂精義入神自誠而明者矣若其人存其政舉則四海可¶
平五服可傾而陳夀之評未極其能事崔浩之說又詰其成功¶
此皆以變詐之畧論節制之師以進取之方語化成之道不其¶
謬歟夫委棄荆州不能遂有三郡此乃務增德以吞宇宙不黷¶
<pb:CK-KZ_JY249_06p033a>¶
武以爭尋常及出斜谷據武功分兵屯田爲久駐之計與敵對¶
壘待可勝之期雜乎居人如適虛邑彼則喪氣我方養威若天¶
假之年則繼大漢之祀成先主之志不難矣且權傾一國聲震¶
八紘而上下無異詞始終無愧色苟非運膺五百道冠生知曷¶
以臻於此乎故玄德知人之明者倚仗曰魚之有水仲達奸人¶
之雄者嗟稱曰天下奇才度每迹其行事度其遠心願奮短札¶
以排羣議而文字蚩鄙志願未果元和二年冬十月聖上以西¶
南奥區寢亂餘烈罷耘未息污俗未淸輟我股肱爲之父母乃¶
詔相國臨淮公由秉鈞之重承推轂之寄戎軒乃降藩服乃理¶
將明帝道陬落綏懷溥暢仁風閭𨶒滋殖府中無留事宇下無¶
<pb:CK-KZ_JY249_06p033b>¶
棄材人知嚮方我有餘地則諸葛公在昔之治與相國當今之¶
政異代而同法矣度謬以庸薄獲參管記隨旌旄而爰止望祠¶
宇而修謁有儀可像以赫厥靈雖𡽪烈不忘而碑表未立古者¶
或拳拳一善或師長一城尙流斯文以示來裔况如仁之嘆終¶
古不絕其可闕乎乃刻貞石度此都之人存必拜之感云爾銘¶
曰昔在先主思啟疆宇擾攘靡依英雄無輔爰得武侯先定蜀¶
土道德城池禮義干櫓煦物如春化人如神勞而不怨用之有¶
倫柔服蠻落鋪敦渭濱攝跡畏威雜居懷仁中原旰食不測不¶
克以待可勝允臻其極天未悔禍公命不果漢祚其亡將星中¶
墮反旗鳴鼓猶走司馬死而可作當小天下尙父作周阿衡左¶
<pb:CK-KZ_JY249_06p034a>¶
商兼齊管晏總漢蕭張易代而生易地而理遭遇豐約亦皆然¶
矣鳴呼奇謀奮發美志天遏吁嗟嚴立咸受謫罰聞之痛之或¶
泣或絕甘棠勿剪駢邑斯奪繇是而言殊途共轍本於忠恕孰¶
不感悅苟非誠慤徒云固結古柏森森遺廟沉沉不殄禋祀以¶
迄于今靡不駿奔若有昭臨蜀國之風蜀人之心錦江淸波玉¶
壘峻岑入海際天如公德音¶
　　刻武侯碑陰　　　　　　　　　　　　孫　樵¶
赤帝子火熾四百年大厭其熱洎獻燼矣武侯獨憤不顧收死¶
灰於蜀欲嘘而再燃之艱乎爲力哉是以四稱武岐雍間地不¶
尺闊抑非智不周天意炳炳然也夫以武侯之賢甯靡籌其不¶
<pb:CK-KZ_JY249_06p034b>¶
可也葢激備隆中天下託不欲曲肱安糓終兒女子手將驅馳¶
死備志邪由是覈武侯之所爲殆庶幾矣然跨西南一隅與吳¶
魏抗國提卒數萬綽綽乎去留無我支者是亦善爲兵矣史夀¶
以爲短應變眞抑武侯哉俾武侯不早入地曹之君臣將奔走¶
固圉之不暇鍾鄧甯能越巖懸兵決勝指取邪是井絡之野與¶
武侯存亡俱矣天殱武侯其不愛劉愈明白其姜維何力焉曩¶
蟠南陽時人不與仲毅伍洎受社稷寄擅刑賞柄曾心不愧畏¶
人不疑黷何意氣明信卓卓也武侯死五百載迄今梁漢之民¶
歌道遺烈廟而祭者如在其愛於民如此而久也獨謂武侯之¶
治比於燕奭彼屠齊城合諸侯在下矣¶
<pb:CK-KZ_JY249_06p035a>¶
　　諸葛武侯廟記　　　　　　　　　　　呂　温¶
天厭漢德俾絶其紐羣生墜塗四海飛灰武侯命世實念大極¶
魏姦吳輕未獲心膂胥宇南陽堅卧待主三顧󰚹哾羣雄粗定¶
必也篲掃是資鼎立變化消息謀成掌中戰龍玄黃再得雲雨¶
於是右揭如天之府左提用武之國因山分力與水合勢蟠亘¶
萬里張爲龍形亦欲首吞咸鎬尾朿河洛翼乎中夏飛于天衢¶
然後魚驅勾吳東入晏海大勳未集天奪其魂至誠無忘炳在¶
日月烈氣不散長爲風雷英雄痛心六百年矣於戲以武侯之¶
才知已付託土雖狹國以勤儉富民雖寡兵以節制强魏武旣¶
没晉宣非敵而戎車薦駕不復中原或曰奇謀非長則斬將覆¶
<pb:CK-KZ_JY249_06p035b>¶
軍無虛舉矣或曰餽糧不繼則築室反耕有成算矣嘗試念之¶
頗頤其原夫民視德以爲歸撫則思虐則忘其思也不可使忘¶
其忘也不可使思當漢道方休哀平無罪王莽乃欲憑戚寵造¶
符命脅之以威動之以神使人忘漢終不可得也及高光舊德¶
與世衰遠桓靈流毒在人骨髓武侯乃欲開季世振絕緒諭之¶
以本臨之以忠使人思漢亦不可得也述於遺廟以俟通識唐¶
正元十四年記¶
　　重修先主武侯廟記　　　　　　　　　任　淵¶
智力之不勝義也久矣昔自英雄豪傑乘時崛起有能仗義而¶
行偉然正大指揮號令天下從之雖其不幸不克大有所成就¶
<pb:CK-KZ_JY249_06p036a>¶
於當時而風烈之餘猶足以聳動後世厯千百載尊仰而懷思¶
之有不能自已者非以義勝故歟惟蜀先主昭烈帝以宗冑之¶
英負非常之畧崎嶇奔走經理四方遂有蜀漢葢將憑藉高祖¶
興王之地建立本基以紹復漢家大業當時丞相忠武諸葛侯¶
實左右之人品意象高遠英特駸駸乎伊呂之間應變機權本¶
於道德内修綜核之政外舉節制之師欲以攘除姦凶混一區¶
宇不負其君付託之意可謂社稷臣矣彼其君臣仗義而行正¶
大如此是以海内之士心與而誠服之舉無異論雖厄於運數¶
屈於遠圖而後世有讀其遺書過其陵廟者未嘗不咨嗟流涕¶
尊仰而懷思之也夫義之所在俯仰無愧天地且將直之見信¶
<pb:CK-KZ_JY249_06p036b>¶
於人亦其理之然哉成都之南三里所邱阜巍然山曰惠陵者¶
實昭烈弓劍所藏之地有廟在其東所從來遠矣大殿南向昭¶
烈弁冕臨之西偏少南有别廟忠武侯在焉老柏參天氣象甚¶
古詩人嘗爲賦之廟久不治風雨摧剝殿廡門墻率皆頽圯破¶
缺像設僅存至或露處紹興二十有八年秋九月蜀當謀帥上¶
親擇廷臣文武兼資可屬方面者得中書舍人王公命以龍圖¶
閣待制置四川使出鎭成都臨遣甚寵粤明年夏四月公始至¶
用故事謁諸祠奠獻至此顧瞻太息曰有大功德於蜀人宜莫¶
若昭烈忠武廟貌乃爾亦獨何心亟命有司繕治之鳩工庀材¶
咸有程度以是𡻕十月已巳經始落成于明年三月已丑雖號¶
<pb:CK-KZ_JY249_06p037a>¶
爲因舊起廢實再造而一新之棟宇宏敞丹艧鮮明堅壯精密¶
足以經久祠與惠陵皆護以垣墉限禁樵牧築室忠武祠北明¶
潔幽邃有事於神者得以休焉葢舊所無也用工萬一千六百¶
七十有八爲錢無慮二百萬木章竹箇取於津步商旅之征勞¶
與費民不知焉旣成命淵記之淵懼陋不克稱固辭公不許乃¶
冒昧書其事蓋嘗妄論王霸之說以爲義近王智力近霸竊觀¶
昭烈忠武之所爲非深於王道未易明其心於千載上也今公¶
之所學宏遠高明正論懔然一以宗王爲本嘗過公孫述廟笑¶
唾不顧至劉蜀君臣嚴事之如此意固有在非特以欽崇秩祀¶
爲牧守之所當先也鎭蜀未幾威德流聞蠻夏甯謐視忠武不¶
<pb:CK-KZ_JY249_06p037b>¶
愧異時志得道行其助恢漢業興三代之禮樂不難矣公名剛¶
中鄱陽人開豁邁往而克勤庶事綜練周密治蜀之政百廢具¶
舉不獨新此廟之可書也紹興三十年記¶
　　忠武侯祠堂記　　　　　　　　　　　張　震¶
漢昭烈以區區一隅當天下三分之二恃有忠武侯而已自操¶
敗赤壁昭烈始收江南以侯督零陵桂陽長沙三郡及昭烈入¶
蜀侯鎭荆州率張飛趙雲泝江而上與昭烈會以成平蜀之功¶
其後永安受遺𡻕往反則在瞿塘控扼經營之地侯豈時有意¶
於此哉今八陣故基不溺於波流而卧龍屯營迺不復見按晉¶
永平中卧龍始以山名唐夔州治白帝侯廟在西郊杜少陵所¶
<pb:CK-KZ_JY249_06p038a>¶
謂卧龍無首封江濆者也不知自何時併爲寺寺故有祠又不¶
知自何時已失之矣侯平生所眷眷者神物且知護之顧人獨¶
不然予是以有感焉葢天下之才不乏其卓然特立於功名之¶
會者固有知矣至責以大人之事則懔然如恐不及惟所志狹¶
所施陋矣三國鼎立爭天下漢號最弱昭烈戰每不勝而四海¶
之義皆歸之吳孫氏以江東伯人材視漢魏爲多其取江陵破¶
猇亭功最俊偉然知摧其與而忘用之敵謀蜀則巧謀魏何拙¶
也關羽在荆州攻曹仁於樊操議徙都避之此何與吳事而權¶
甯屈於魏請取羽自效乎彼其志不在天下明矣昭烈以羽故¶
用師於吳兵敗身困摧沮以死蜀之君臣父子讐吳當益甚而¶
<pb:CK-KZ_JY249_06p038b>¶
若直置不問此豈恝然眞忘吳者哉顧所讐者大魏窺神器而¶
竊取之其罪與吳孰重使蜀日夜唯吳是圖則魏偷得自安或¶
者持刺虎之術乘吳後是代魏受禍也嗚呼侯經營天下之畧¶
其規摹意度與吳相絕如此邪世徒知周瑜呂蒙陸遜破三大¶
敵功在當世鮮儷而侯不過拒司馬懿渭上而止其烈若少貶¶
焉然百世而下望其品以爲三代人物者唯侯實當之數君子¶
蓋不與也此所謂大人之事豈勉强用力所能致乎三國距今¶
向千載其事之成敗得失人類能言之而吳人於數君子未始¶
有奉常者侯於蜀迺特厚葢自當時固有巷祭野祀者矣朝議¶
以禮不聽卒不能禁迺聽立廟沔陽其傳至今夔州豈獨忘之¶
<pb:CK-KZ_JY249_06p039a>¶
侯故第在成都像設甚偉望之儼然猶可想見風烈予始命卧¶
龍寺僧慧璉爲侯創祠且繪其像以慰國人之思而紀其大畧¶
使復有文中子者觀之當以予言爲然隆興甲申日南至右承¶
議郎充敷文閣待制知夔州軍州提舉學士兼管内勸農事充¶
夔州路兵馬都鈐轄兼本路安撫司事賜紫金魚袋張震謹記¶
　　諸葛武侯廟記　　　　　　　　　　　張　栻¶
自五霸功利之說興謀國者不知先王仁義之爲貴而競於末¶
塗秦遂以勢力得天下然亦遂以亡漢高皇帝起布衣一時豪¶
傑翕然從之而其所建立基本率滅項氏者乃三老董公仁不¶
以勇義不以力之說也相傳四百餘年而曹氏纂漢諸葛忠武¶
<pb:CK-KZ_JY249_06p039b>¶
侯當此時間關百爲左右昭烈父子立國於蜀明討賊之義不¶
以强弱利害二其心葢凛凛乎三代之佐也侯之言曰漢賊不¶
兩立王業不偏安又曰臣鞠躬盡力死而後已至於成敗利鈍¶
非臣明所能逆睹誦其所言則侯之心可見矣雖不幸功業未¶
竟中道而殞然其扶皇極正人心挽囘先王仁義之風垂之萬¶
世與日月同其光明可也夫有天地則有三綱人類之所以别¶
於庶物者以是故耳若奮於利害之中而忘夫天理之正則雖¶
有天下不能一日居此侯之所以不敢斯須而忘討賊之義盡¶
心力至死不悔者也方天下雲擾之初侯獨高卧昭烈以帝室¶
之冑三顧其廬而後起從之則出處之際固已有大過人者其¶
<pb:CK-KZ_JY249_06p040a>¶
治國立綱陳紀而不爲近圖其用兵正義明律而不爲詭計凡¶
其所爲悉本大公曾無纎毫姑息之意顧皆非後世所可及至¶
讀其將發上表之辭則知天下之物欲舉不足以動之所養者¶
深則所發者大理固然也曾子曰士不可不宏毅若侯者所謂¶
宏且毅者歟孟子曰富貴不能淫貧賤不能移威武不能屈此¶
之謂大丈夫若侯者所謂大丈夫者耶侯旣没蜀人追思時節¶
祭於道上後主用廷臣之議立廟沔陽使得申其敬去今千有¶
餘𡻕蜀漢間往往有祠奉祀不替侯之澤在人者深矣衡州石¶
鼓山舊亦有祠按蜀志昭烈牧荆州時侯以軍師中郎將駐兵¶
臨蒸以督零陵桂陽長沙三郡調賦以充軍實今衡陽是也蒸¶
<pb:CK-KZ_JY249_06p040b>¶
水出縣境經石鼓山之左會於湘江則其廟食於此固宜考昌¶
黎韓愈及刺史蔣防詩碑祠之立有自來矣乾道戊子之𡻕湖¶
南路提舉常平萬君成象始以圖志搜訪舊迹得廢宇於榛莽¶
中乃率提刑獄鄭君思泰知衡州趙君徙于高明而一新之移¶
書俾栻爲記栻惟侯之名不待祠而顯而侯之心亦不待記而¶
明然而仁賢昔時經履之地山川草木光彩猶存表而出之以¶
詔來世使見聞者竦然知所敬仰思慕當道術衰微之際其爲¶
有益葢非淺也惟栻不敏不足以推本侯胷中所存萬一則愧¶
且懼焉¶
　　移建武侯祠記　　　　　　　　　　　王十朋¶
<pb:CK-KZ_JY249_06p041a>¶
武侯故祠在州之南門㳂城而西三十六步無斷碑遺刻以考¶
其𡻕月之始見於圖經者略焉在隋唐時治白帝史載少陵詩¶
曰西郊諸葛廟者其地於兹乎十朋涖事之初謁焉裴囘四顧¶
敬想風烈歎廟貌之不稱它事未皇也首葺而新之且書其事¶
于石矣然地卑巷隘混以民居汙渠糞壤溷乎其間臭朽之所¶
蒸蝸螾之所家非所以妥靈而崇祀也門之東去祠一百八十¶
五步城有臺下臨八陣圖登樓而望則常山之蛇四頭八尾之¶
勢宛然在目北直郡倉倉故永安宮也據爽塏狀如屏宮之北¶
有水曰淸瀼瀉出乎兩山之間東入於江又東過灧澦入於峽¶
峽口有山卓然立乎羣峯之外者白鹽也可謂江山之勝矣侯¶
<pb:CK-KZ_JY249_06p041b>¶
昔經營天下於平沙之上輸忠盡誠受遺立孤於是宮之中江¶
流洶而石如故宮闕廢而地猶存陵谷雖變而精神不亡宜於¶
兩者之間祠之亦侯之志也遂與同僚謀而遷焉地初爲節度¶
推官宅徙于它所因其址築而高之用其材斵而新之爲堂五¶
楹廡萬椽南門于臺又門於西通往來之道像仍其舊新厥丹¶
靑冕服用侯又塑關張像翼於左右故祠以婦配非禮也别爲¶
室以奉之書史傳於壁之左而削其不公之論書少陵詩於壁¶
之右以諸作者詩文次之乾道三年四月壬午告成詩以紀之¶
詞曰¶
白鹽峙天兮灧澦屹江風雲慘澹兮翺翔卧龍龍千秋兮何之¶
<pb:CK-KZ_JY249_06p042a>¶
新廟貌兮江之湄前八陣兮後故宮龍兮龍兮神其中望昭烈¶
兮隔淸瀼遺廟存兮交精神於惚恍駕虛空兮雲爲馭臣東朝¶
兮主西顧魚得水而相忘兮事無今古儼關張於左右兮一龍¶
二虎祠有新故兮侯無重輕舍其故而新是卜兮邦人之情祠¶
合於圖兮自今始祀事不絕兮有如此水¶
　　漢丞相諸葛忠武侯廟碑　　　　　　　王　謙¶
有至大至剛之氣然後能行至公至正之道是氣也藴於天地¶
未分之前散於天地旣分之後不爲堯存不爲桀亡誠天地之¶
正氣也古人有大行不加窮居不損遇患難不爲屈臨死生不¶
少變者何善養此氣故也孔子而下惟孟子爲善養孟子而下¶
<pb:CK-KZ_JY249_06p042b>¶
其諸葛忠武侯乎漢自桓靈失德曹氏竊命一時智臣謀士悉¶
爲之用獨武侯高卧草廬不求聞達若將終身焉及感昭烈三¶
顧之恩奮然起應雲龍風虎千載一時振墜緖於一隅斗絕之¶
地奪遺黎於羣盗垂涎之口武侯果何所見哉所見者至公至¶
正之道行之果處之當不容一毫私僞雜乎其間非胸中剛大¶
之氣培養有素疇克爾邪已而長驅祁山有飮馬河洛之志不¶
幸天不祚漢大厦方隆而梁木吿摧則君子當歸之天而亦不¶
敢以成敗例論之也向使昭烈武侯不死則復漢祚而成王業¶
可翹足而待矣嘗謂出師二表見武侯所以吿後主一本於正¶
殊非刻狹陰謀之說信可與伊訓說命相表裏昔人有言讀出¶
<pb:CK-KZ_JY249_06p043a>¶
師表而不流涕者其人必不忠非過論也宋鉅儒作史編書昭¶
烈爲僭武侯爲冦嗚呼昭烈帝室冑也武侯王者佐也孰爲僭¶
孰爲寇善讀者能自知奚喋喋爲哉距南陽治城西七里而近¶
有岡曰卧龍俗以爲武侯隱居之所前人卜地一區起屋四楹¶
繪像而祠祀焉厯幾𡻕月棟宇傾撓危基頽圮鞠爲瓦礫榛莽¶
邱墟良可痛悼大德戊戌監郡奉直公馬哈馬拜謁竟顧謂左¶
右曰武侯漢之賢相正義明道誠有功於後世若視廟貌久毁¶
祭血久乾漫不加省守此土者能無愧乎退與少府朝列李君¶
源貳政武略程公國僧總判承務公忽辛曁幕府高翊輩同其¶
議遂庀徒蕆事一易而新之命典史李從善董役立象儀于中¶
<pb:CK-KZ_JY249_06p043b>¶
以雲長翼德從祀綸巾羽扇其容肅然足以起四方觀者之敬¶
庚子春功已告成禮請解梁太虛觀道士張志和主住持事又¶
割旁近田貳百畝有奇以爲𡻕時香火之具嗚呼若數公者可¶
謂敬於事神矣神旣能敬一日遣兵曹掾劉熙來速文愚曰武¶
侯大節陳夀且不能悉况碌碌者哉牢讓不可因掇民謠作迎¶
送神辭以遺俾歌以侑神其辭曰侯之來兮飈馭雲車其冠峩¶
峩兮其纓于于肴在爼兮酒在壺禮雖不足兮敬有餘侯之去¶
兮何方溪風淸冷兮山月蒼凉望之不見兮我涕滂澤在人心¶
兮終千古而不忘¶
　　勅賜南陽諸葛書院碑　　　　　　　　程鉅夫¶
<pb:CK-KZ_JY249_06p044a>¶
皇帝卽位之四年冬十有二月集賢大學士臣顥言臣幸待罪¶
周行在帝左右崇智下無以仰答聖明有能推尊聖人之道表¶
章大賢之業作興民俗敷宏治化者此眞臣人之職而上之所¶
宜聞也臣謹按南陽城西七里有岡阜隆然隱起曰卧龍岡有¶
井淵然渟深曰諸葛井者相傳漢相忠武侯故居民𡻕祠之巫¶
覡雜揉薦獻無節黷禮慢賢君子病之至大初故河南行省平¶
章政事何璋行農至郡率官吏老長伏謁祠下顧瞻徘徊愾然¶
興懷謂守史烜曰孔明三代而下一人而已武昌相去千有餘¶
里猶建廟學而尊祀之况其所游處者哉出步祠東得隙地焉¶
曰是以建廟學足矣遂諉烜烜下邑主簿趙守訓董其役迺合¶
<pb:CK-KZ_JY249_06p044b>¶
僚吏祿入之贏以備傭相山之有良木堅石而隸於官者以具¶
材審制席地之輿記官養士之宜上省以聞報可至大二年春¶
卽工大修侯祠而加廣焉祠之東爲孔子廟廟之後爲學凡堂¶
序門廡庖湢庫庾肄業之齋庋書之閣官守之舍咸備以間計¶
祠十有二廟學四十有六端莊廣直不務侈麗皇慶元年秋落¶
成割官之廢地四十頃籍於學置山長一人掌其教訖功且再¶
𡻕矣廟學之顔麗牲之碑惟陛下幸焉卽日下中書平章政事¶
秦國公孟與翰林集議臣孟等言夫子廟宜因舊制殿曰大成¶
之殿門曰大成之門侯之祠宜曰武侯之祠侯曰非澹泊無以¶
明志非學無以廣才非靜無以成學學爲侯作也宜以講堂爲¶
<pb:CK-KZ_JY249_06p045a>¶
靜成之堂東序爲明志之齋西序爲廣才之齋閣所以叢羣書¶
也宜曰崇文之閣合名之曰諸葛書院制曰可其命翰林學士¶
承旨賡書之翰林學士承旨鉅夫爲碑文書篆并以付賡臣鉅¶
夫竊謂周道旣衰孔子作春秋而萬世君臣之法定曹操纂竊¶
羣雄起而爭之春秋幾廢先主揭大義發大號再造劉氏侯首¶
稱漢賊不兩立王業不偏安間關百折期復漢祚春秋之義煥¶
然復明至今三尺童子猶知賊曹而帝漢者侯之功也傳曰有¶
功於民則祀之侯之功萬世之功也於祀爲宜祀於其居爲尤¶
宜嗚呼我朝聖祖神孫武定文承薄海内外罔不臣妾諸學子¶
以及有位之人師聖人之道仰大賢之業夙興夜寐可不思廟¶
<pb:CK-KZ_JY249_06p045b>¶
學之所以建聖天子之所以命豈徒誇前人聳後觀哉所以教¶
天下知爲君臣之道也烜世有勳伐今守饒州守訓供養翰林¶
云詩曰惟皇上帝降衷于民惟皇作極以君以臣皇風旣邈王¶
霸迭作迺修春秋褒善黜惡漢有天下擬迹舜禹厥德旣衰冠¶
屨易處不有先主孰扶大綱不有武侯春秋以亡河漢之間南¶
陽之郭盤盤卧龍惟侯之宅山縈川絡霧矯霞舒尙想君王顧¶
彼草廬惟侯之學伯仲伊呂惟侯之志光武漢祖躬耕之憂廊¶
廟之蹈義信志詘四海共悼廟學之設惟侯之思天子之錫惟¶
侯之儀高山景行君子所履詞臣作詩永作臣軌仁宗皇帝在¶
位十年禮文具治昔未遑者彌綸大備煥乎燦然見諸事爲則¶
<pb:CK-KZ_JY249_06p046a>¶
設科舉以登俊良聘巖穴以崇隱逸百司胥史補之以儒豈徒¶
然哉葢將丕變天下之俗承承繼繼貽謀億萬維年淵哉旨也¶
時之臣鄰莫不仰副聖明佐興致治故汴省平章臣瑋行部南¶
陽謁漢諸葛忠武侯遺廟壯侯之烈曉有司創書院以莪育人¶
材爲請集賢大學士臣顥以聞命中書平章臣孟定其堂序宜¶
召學士承旨臣鉅夫文其事書篆并以付學士承旨賡嗚呼盛¶
哉陛下於一書院之切如此有司奉揚之道當何如哉閱六七¶
年文猶未入刻至元洊紀之六年春二月山長臣嚴夀白之府¶
臣知府事脫脫同知府事錄資判官雅納忒識禮推官矩知事¶
郁提控案牘璟僉曰茲制敕也稽閤又可如是邪戒縣臣達魯¶
<pb:CK-KZ_JY249_06p046b>¶
花赤答失蠻縣尹仲謙主簿元禎典幕克明弗旬已劖之石矣¶
倡興修廢顧不偉歟而今而後學之師生對越斯碑歌頌恩澤¶
以明聖人之心爲體行聖人之道爲用正人綱識時措尊教報¶
本何但作章句腐儒而已哉布衣臣懿稽首書¶
　　勅賜諸葛書院增修學宮記　　　　　　張繼祖¶
至元己丑冬諸葛書院山長洛川員時達過許昌予僑居草堂¶
揖龍祠下以奉香火攷其故卽忠武隱居之¶
地鄕人立祠血食有年大德戊戌尹是府者亦嘗葺之以關張¶
配享比舊攺觀延祐二年聖天子御極開廣人文風勵名教近¶
臣奏請創起孔明書院制下中書翰林詳定學制仍以孔子殿¶
<pb:CK-KZ_JY249_06p047a>¶
曰大成閣曰崇文取侯之遺訓講室曰靜成東西兩序曰明志¶
曰廣才雄敞壯麗大其故制名之曰勅賜諸葛書院撥田奉祭¶
廩給師生設山長主之迄今易四十星霜風雨震陵瓦木腐落¶
走厯三換𡻕華戰懼無補坐視就荒其責愈重乃積其田租欲¶
經營之會知府事朝請莊公下車以新養學士爲急務乃曰忠¶
武侯故祠朝廷立爲書院俾其祀無終窮優禮古之元勳其亦¶
隆矣弗增葺之無以副上崇儒重道之美意也山長汝其職勿¶
怠於是掄材鳩匠廢者撤而新之無者補而完之如大成殿堂¶
閣門廡悉輪奐焉聖哲儀像剝落復設色焉飾其牌扁繪其祠¶
壁新其井亭與夫祠之額以及兩廊繚其周垣製祭器如香鼎¶
<pb:CK-KZ_JY249_06p047b>¶
罇罍爵玷籩豆之屬百件有畸凡五檠六供卓皆朱髹之起東¶
西齋各三楹增蔣琬及侯之嗣瞻二將於祠下標著十將名額¶
皆前無而今始有之弗紀𡻕月無以示將來然增葺皆知府公¶
志走代其勞請予文其事刋諸石以示悠久不亦宜乎予聞其¶
言義之竊謂侯之名氏因書院而始著侯之勳業依吾夫子而¶
益彰而侯之盛心千載之下獨廣漢南軒先生知其然摭其本¶
末爲之傳而後見侯平生大節佐昭烈興復漢祚剗除逆黨以¶
定中原噫嘻朱子有云天運竟不囘王圖不偏昌惜哉侯之忠¶
誠貫乎日月志節厲乎名教厯千古而不磨信矣綸巾羽扇儼¶
然如生奚啻篡逆仲達之知畏亦豈陳夀之管見能窺其髣髴¶
<pb:CK-KZ_JY249_06p048a>¶
也子之新其學宮遇賢尹相與有成功與其曠者烏可同日語¶
哉遂書以激後之君子¶
¶	
¶	
¶	
¶	
¶	
¶	
¶	
¶	
<pb:CK-KZ_JY249_06p048b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_06p049a>¶
* 漢丞相諸葛忠武侯集卷之十六¶
** 　碑記¶
　　重修諸葛武侯祠記　　　　　　　　　王　直¶
南陽郡城西有阜隆然而起曰卧龍岡漢諸葛武侯嘗居於此¶
故卽其地建祠以祀焉元至大中河南行省平章政事何瑋行¶
部謁祠下病其狹乃下有司充廣之又卽祠之東建書院以設¶
官養士事聞朝廷名書院曰諸葛書院祠曰武侯之祠世移𡻕¶
久書院蕪廢祠雖幸存然日亦就頽毁前之爲郡者莫克任之¶
洪熙元年五月太守陳君正倫始至往謁焉周視祠宇蕭然破¶
壞采椽敗席不蔽風雨退而嘆曰侯之德業在天下當百世祀¶
<pb:CK-KZ_JY249_06p049b>¶
之况其所居之地乎今祠如此何足以竭䖍妥靈乃於農隙伐¶
材命工撤而新之冬十月成正堂三楹其餘方次第營之未就¶
而當朝賀來京師明年春二月還郡適同知張永推官司憲南¶
陽縣令李桓圭後先繼至相與恊圖其事未幾兩廡皆成繚以¶
周垣前爲大門以時啟閉而祠堂之制始克大備祠之中塑武¶
侯像凡其器用則南陽衞南陽中護衞具焉正倫吿祀以落其¶
成又𡻕以八月二十八日率郡縣僚屬奉少牢致祭拜跽有位¶
薦奠有所進退周旋克中儀度郡之人士皆欣然稱嘆曰陳公¶
爲此其可謂尙德之君子矣然不爲之記則何以示後人俾維¶
持之永勿壞至是正倫來請予記予謂先王之道以明倫爲本¶
<pb:CK-KZ_JY249_06p050a>¶
周衰王者之迹熄至於秦極矣漢興學者乃復得聞先王之說¶
至光武明章其道庶幾明矣士之出於其時者皆秉禮義徇名¶
節綱常之際截乎不可紊也降及靈獻大盗繼起建安以來曹¶
氏最爲雄盛逞其詐力以誘脅天下豪傑之士莫不折而從之¶
其所圖者皆僭竊暴悖之事豈復知有綱常之道哉逮華歆之¶
志得李伏之說行而三綱絕矣當是時莫知有非之者雖吳國¶
多才亦委曲順從之不暇是天下之人皆淪於逆理亂常之規¶
獨武侯奮勵圖復漢室毅然以誅曹爲心出師二表正名定分¶
懍乎王者之師使天下之人曉然知曹氏爲賊綱常之道賴以¶
不冺後之君子因是而正誼明道以扶世立教則侯之功大矣¶
<pb:CK-KZ_JY249_06p050b>¶
豈特與勞定國死勤事禦大灾捍大患者比歟雖百世禮之可¶
也且嘗遊處乎此神之所顧懷民之所向慕焄蒿悽愴如或見¶
之則嚴祀之以視教焉葢宜矣然今之爲郡縣者於有司之事¶
部使者之所督責尙勉勉焉有未至若先聖之祀學校之政亦¶
有怠而廢者其能崇先賢以儀後進如此葢鮮矣而正倫能之¶
非誠所謂尙德者哉則凡政教之所當務者其從容優裕可知¶
矣正倫廬陵人由進士爲監察御史至今官能持大體以恭約¶
愼靜之名宜今之所立有過人者故爲文俾刻石使後之人有¶
考而繼之也¶
　　新建諸葛忠武侯祠碑記　　　　　　　楊士奇¶
<pb:CK-KZ_JY249_06p051a>¶
綱常之理原於天而具於人心者與天地同其覆載與日月同¶
其照臨與四時同其錯行與五行同其禪續亘萬載猶一日不¶
以前而豐不以後而嗇不有聖賢以扶持之則人道幾乎熄矣¶
是故湯之興也有伊尹釋耒耜於莘野以佐之武之作也有呂¶
望釋釣具於渭濱以相之宇宙爲之一新綱常爲之一振拔生¶
民於塗炭之中登之於春臺之上聳殷周維新之氣象與唐虞¶
比隆者伊呂之力也當漢之季諸葛武侯隱於隆中躬耕畎畝¶
謳歌梁父有伊呂之志操人莫知之也惟司馬德操知之惟徐¶
庶知之以之薦於先主遂枉駕三顧於草廬之中立談之頃嘉¶
謀嘉猷足以破曹之鬼蜮搗權之鴞張吹噓炎精之煨燼俾之¶
<pb:CK-KZ_JY249_06p051b>¶
再熾於西南厥後身都將相鞠躬盡瘁直欲恢復舊疆混一區¶
宇俾綱常正人極立奈何渭上之師方張營中之星遽殞觀出¶
師二表則公志操同乎伊呂可徵矣彼以木牛流馬之功七擒¶
七縱之奇八陣籌畫之妙爲公能事者知公之膚者也去南陽¶
城七里許有岡焉曰卧龍有菴焉曰諸葛有井焉葢公嘗汲而¶
飮者也有祀焉邦人尸祝公之處也𡻕久傾鞠爲荆棘建安¶
陳侯悌以甲辰名進士烏臺御史奉簡命來守是邦顧瞻曰嘻¶
勸節表忠事誠在我爰出俸貲爲鼎創倡寅寀及屬曁衞之武¶
勳相與和之又俾郡之都紀募緣於富室以助之費旣足矣乃¶
瀉材於川輦石於山陶甓於野庀工傭役中屹祠堂傍翼兩廡¶
<pb:CK-KZ_JY249_06p052a>¶
環以崇墉蔽以修門塑公像於中凡鐘皷几爼籩豆罍爵奉祭¶
之需靡不畢備菴旣落成徵予紀其顚末刻之石庶幾嗣而奉¶
祀於斯者得有考焉嗟夫詩不云乎天生蒸民有物有則民之¶
秉彜好是懿德世之人惟其皆有是綱常之理故皆有是好德¶
之心惟其皆有是好德之心故樂新公祠者不約而同此倡者¶
和者助者之氏名皆宜書遂書而刻碑後繫以銘銘曰成湯肇¶
殷伊起有莘武王造周呂奮渭濱聖臣何心孚乃一德用扶天¶
綱用立人極湯誓泰誓時雖後先一德之純如日麗天惟忠武¶
侯丁漢之季愍漢之疆瓜分鼎峙奮起隆中扶日當空志靖九¶
圍俾之混同再表出師有䖍秉鉞火德旣衰吹之弗曄師進於¶
<pb:CK-KZ_JY249_06p052b>¶
渭星隕於營混一之志潰於垂成有子曰瞻死忠於國先志之¶
承不匱之錫卧龍之岡實公舊廬昔有祠宇久焉榛蕪賢侯作¶
守知政先務構之塗之丹艧如故乃潔罇罍乃聲笙鏞乃饎乃¶
饔乃享新宮惟祀之崇惟忠之勸春蘭秋菊終古盥薦¶
　　重修諸葛武侯祠堂記　　　　　　　　李東陽¶
君子之用世必心存乎正則其猷爲功業光明俊偉天下信之¶
後世知之苟所存不正則其所爲雖偶合幸中而疵類罅漏掩¶
匿之不暇縱使欺於一人不能逃千萬人之目誑於一時不能¶
免千萬世之口此諸葛武侯之忠所以通天地貫金石厯今古¶
而猶存也昔公當漢祚傾危之日雖在畎畝而扶顚撥亂已預¶
<pb:CK-KZ_JY249_06p053a>¶
定乎胸中顧以獻帝之身方墮於曹賊之手失國寄命無復有¶
可爲之勢帝冑之賢無出昭烈右者故委身而從之當是時苟¶
可以存漢雖萬乘有不暇顧一劉璋宜無足䘏璋固擁兵坐視¶
遣使致敬于賊者也及魏丕篡立昭烈顧命侯益自奮激佐庸¶
主而不墮其志累蹶累進至於斃而後已焉是其心始終存没¶
無一日而不在漢也可謂正矣若泣廖立死李嚴屈司馬懿而¶
不敢動者豈獨其摧彊制勝之力邪亦平生忠義激發而讋伏¶
之耳彼荀彧者以溝瀆之經爲成仁取義之舉雖幸免涑水之¶
論而竟黜於考亭之筆豈非自失其正以貽天下後世之議哉¶
彧不足道也以張子房之賢報韓扶漢世所並稱然究其心論¶
<pb:CK-KZ_JY249_06p053b>¶
之亦不免以術濟正未若侯之純乎正也程子謂其有王佐之¶
心者其以是夫故後之學者當以侯爲正南陽府城西五里卧¶
龍岡爲草廬舊址漢史稱侯躬耕南陽又曰寓居襄陽隆中葢¶
秦南陽郡卽今鄧州而襄陽實在其界故也元建祠祀侯又置¶
書院設山長聚徒講學給田數百頃國初祠燬宣德間知府陳¶
正倫陳悌相繼修葺𡻕以八月二十八日爲侯忌辰而致祭焉¶
成化間知府段堅重建堂宇復書院舊規擇士以教越二十年¶
頽圯過半𢎞治乙卯河南參政顧君福分守兹地乃檄知府馬¶
輿下知縣李通鳩工市材復爲堂六楹中肖侯像左右廡楹亦¶
如之其復爲亭覆以茅扁曰草廬廬之後又爲堂六楹曰卧龍¶
<pb:CK-KZ_JY249_06p054a>¶
祠之左爲堂廡各四楹曰書院始事於戊午夏四月成於秋八¶
月又歸其故田肆頃以供祀事是役也巡按御史李君瀚實主¶
之按察副使劉君俊亦預焉顧君之巡汝甯也夜夢侯訪之若¶
世所傳畫像者適草廬結搆日也夫忠義之在天下人心所同¶
而君好古勤政嚮慕獨至故形諸寤寐如此然則學於此者亦¶
可以監矣君比以書來請記修建始末以貽後人庶其久而不¶
廢東陽亦慕侯深者故樂爲之役云¶
　　助修武侯祠宇記　　　　　　　　　　葉桂章¶
嘉靖乙酉年仲冬予奉簡命使唐府之南陽暇日得晉拜武侯¶
祠於卧龍岡岡在郡城西南可七里許叢竹蕭蕭古樹森映祠¶
<pb:CK-KZ_JY249_06p054b>¶
之前有孟陽溪橫亘而東未百步爲石梁梁内爲正門門内爲¶
坊坊内爲殿宇肖侯貌其中後𥪡碑亭刻侯前後出師二表岡¶
脊爲八角亭圖以八陣卽草廬舊址也舊覆之草列縣𡻕入葺¶
之今且易以瓦矣而草尙存其愛禮之意邪直上數步爲岡原¶
竪客亭三間以資游息最上邱爲樓居四面洞開一望千里遠¶
山長江舉目無際兩傍前後皆爲羣房以居道眾崇祀事焉地¶
勢四面稍下惟中岡隆起故曰隆中葢南陽偉觀也第時久未¶
葺率多草莽其坊亦坍塌唐甓垝坫鏝杇黝堊之屬亦皆有缺¶
豈作者遠而繼者疎邪余方縱觀病無以爲興理也於是乃捐¶
厥廩餼圖惟聿新因謀之南陽邑侯賈君東陽君慨然曰有司¶
<pb:CK-KZ_JY249_06p055a>¶
之責而煩執事吾顔且汗矣梓材丹艧圖維其終垂紹將來當¶
昭其始執事尙識之庶風來者夫是役也前人創之大規𢎞制¶
所少者潤色焉耳余安能爲役哉譬厥三軍餽以簞食若爲高¶
山覆之一簣余安能爲役哉然善歌之人人繼其聲故犒師是¶
用全魯偃息可以藩魏其聲使然也後之人同聲者豈少也哉¶
余於是日卽北上抵葉别駕李公原任聞之尤樂爲助吾喜是¶
役之有成也乃援筆書之以付賈侯經營規畫二君子有焉是¶
日同遊者郡守宋公德威鄧州守余君懋賢州判金君信臣並¶
書此誌之有樂助焉者當俟訖工書之碑陰¶
　　重修忠武侯祠記　　　　　　　　　　陳　鳳¶
<pb:CK-KZ_JY249_06p055b>¶
嘉靖十有五年二月南陽太守四明屠公諱倬字文卿尊奉天¶
命肇禋祀以漢丞相諸葛忠武侯基迹隆中感會魚水中興炎¶
祚實維王佐卧龍有祠厯世崇尙廬井依然一維厥舊熙朝有¶
尊厥有恆祀儒臣撰策郡守從事亦孔之厚自楊公以來已十¶
餘年不復繕治墻屋傾凹丹碧澷漶日就圯廢豈所以欽賢承¶
德意維昔鄉先生没於社則祭畏壘之民猶厪爼豆矧如忠武¶
侯伊呂之亞百代一人而使其祠久舊弗治不知其可爾乃飭¶
庀五材勤兹百堵繕故爲新增陋爲美頽朽悉易加以宏麗棟¶
宇侔雲漢光采照天地言言炳炳過者起敬一年再至躬進牲¶
帛以稱朝廷崇古尙賢之意再踰年遠遷秩憲司以去其佐鳳¶
<pb:CK-KZ_JY249_06p056a>¶
乃採公言是用作頌刻之石著厥終始以詔來裔其辭曰常塗¶
興䜟赤銳弗光桓桓帝冑奮志騰驤陽爻旣極乃戰於野栖栖¶
襄漢誰與佐者睠兹南陽高卧維龍抱膝長嘯時乎不逢泥蟠¶
天飛感厥三顧跨有梁益承天之序草廬碩畫無言弗讐受遺¶
作輔志復神州大厦靡支玄象示變惜也未止志士攸嘆昭烈¶
明府出牧此邦有惠有威時雨時暘有嚴閟宮龍岡之上往廢¶
斯飭赫矣宏敞尊德上賢明祀敬共肅肅其敬穆穆其容君侯¶
來思雙旌五馬從以賓佐魚魚雅雅君今去我風軌則存思君¶
明惠望君車塵龍岡蜿蜒環以淯水告成有碑於千萬祀¶
　　新建諸葛忠武侯祠碑記　　　　　　　張時徹¶
<pb:CK-KZ_JY249_06p056b>¶
天下莫大於義而强有力不與焉智計不與焉昔漢鼎之播也¶
曹操怙梟雄之資以擅中原孫權席父兄之業以據江左矜尙¶
智力競求非望天下知有魏與吳耳而昭烈方以一旅興間關¶
困踣非有如林之眾與可憑之土也當是時敢有言相輔以圖¶
大事者哉而侯以草廬之夫承三顧之勤乃遽許以馳驅非徒¶
以堂堂帝室之冑足以聲大義於天下耶已而雲雨旣得謀成¶
掌中光啟雄國上延絕緒發獻帝之喪討曹瞞之逆義檄四馳¶
荆楚響應直欲首吞鄜鎬尾控伊洛然後兼吳會而蕩楚越侯¶
之言葢略酬矣卽其所自設施拳拳以開誠心布公道集眾思¶
廣忠益爲務故其言曰若遠小嫌難相違覆曠闕損矣違覆而¶
<pb:CK-KZ_JY249_06p057a>¶
得中猶棄敝蹻而獲珠玉也然人心苦不能盡苟能慕元直之¶
十一幼宰之殷勤有忠於國則亮可少過矣於乎三代而下有¶
如侯之心事者乎故雖中道云亡漢紐不續跨有荆益僅成鼎¶
峙之勢薦駕戎車未收混一之功而仲達生走平立死悲後之¶
君子咸以伊呂許焉謂智計强有力者而有是乎以今觀之張¶
弛協於人情綜核周於庶政斬將覆軍發無虛舉築室反耕動¶
有成算八陣之圖不刋流馬之運非古則侯葢非無智計者故¶
道化行於域中風聲振於徼外而頌功德稱神明巷祭而野祝¶
者環梁益皆是也語所謂生而正直則死而爲神其然乎其然¶
乎成都故有專祠旣以合祠於昭烈而廢檗谷王公曰侯之功¶
<pb:CK-KZ_JY249_06p057b>¶
德大矣不專何崇不崇何稱庸得已諸昔孔發如仁之嘆詩咏¶
勿剪之思古今人情要豈相遠哉今夫釋老之宮鬼伯之構環¶
城以内外矗如也而獨於侯靳之豈所以彰哲軌而翼休風乎¶
是實在予其何敢後乃請於蜀王闢浣溪之隙地而祠焉而余¶
實來代公遂述而碑之乃其行業之懿則裴晉公之記詳矣碑¶
葢以昭蜀王尙德之美與王公興廢之績云辭曰¶
嗟忠武侯曷躬畊南陽乎曷龍潛於野弗騰弗驤乎曷四海鼎¶
沸如蜩如螗乎曷不吳不魏枕高岡乎曷草廬三顧魚水洋洋¶
乎曷舉世皆霸獨以王乎曷親吳讐魏曷短曷長乎曷戎車薦¶
駕亶劻勷乎曷三分鼎立戰玄黃乎曷信義旣布漢炎弗終乎¶
<pb:CK-KZ_JY249_06p058a>¶
曷將星告殞中道崩徂乎曷大志弗終以莫不傷乎曷廟貌尸¶
祝墟落相望乎曷築爾新宮美棟美梁乎曷鳴鐘吹竽鼓堂堂¶
乎曷踐爾籩豆奠椒漿乎曷衣裳楚楚以翺以翔乎曷降鑒我¶
民四國于匡乎¶
　　修諸葛井祠記　　　　　　　　　　　楊　名¶
成都錦江街中舊有井其制與他井不同大約中虛方丈深二¶
丈口徑尺許精巧堅固非俗工所能爲以創自諸葛忠武侯故¶
託之名然侯之爲此也自有深意或曰蜀都上應井絡且當岷¶
峨之勝故設此井以通王氣審如是則侯爲漢之心可謂無所¶
不用其極矣侯本草茅一介之士窮卧隆中寄志甚高而託言¶
<pb:CK-KZ_JY249_06p058b>¶
甚近時未有能知者唯昭烈因徐庶之薦往造其廬問以事勢¶
數語契合魚水斯投乃賊之不亡而漢之不帝惴惴旦夕是故¶
智之所及力之所能眞鞠躬盡瘁死而後已且欲以人勝天以¶
神設教如臨卭火井其勢漸微闞而噓之使之復盛由兹而觀¶
則修井通氣亦事之所必有者侯之報漢何其忠且切哉顧𡻕¶
久井且湮没匪但疎遠卽鄕里之人詢厥所在皆茫然莫能對¶
殊可慨矣今年春蘖谷王公以大中丞拊循我蜀其治雖因時¶
損益而其意則多述侯之舊大抵開誠心布公道以身許國以¶
德飭政所以爲之主本者遠相符合故也考古修廢偶及此井¶
遂命有司大加葺治井上覆以方亭設旱碾以利民用井南設¶
<pb:CK-KZ_JY249_06p059a>¶
屏門一内建正廳三楹以祀侯像左右爲廂各二門戸區别皆¶
前此所未有者工已名適以訪醫入省成都知郡大夫馬君過¶
予而吿以其事且屬爲之記余自有知以來嚮慕往哲每讀史¶
傳至伊呂大致必掩卷嘆仰若難乎其繼至漢而得侯又復暢¶
然以喜也由是而益究心焉乃知古今人所以爲學與夫學之¶
所以爲用判乎其不相若而不覺󰚽然以悲夫身有出處道分¶
體用固理勢所不能免然自宋儒始󰉕󰉕言之漢以上則不必¶
然也伊呂余無庸論卽論忠武侯方其躬耕南陽與廣元公威¶
輩何所優劣及䝉三顧而後出出而經畧中原謀猷舉動必中¶
機宜雖其時尙紛爭未暇於制禮作樂興復古道其以安危爲¶
<pb:CK-KZ_JY249_06p059b>¶
已任親賢遠奸信賞必罰事先大義言合眾心規摹之弘非兩¶
都將相可望至於用兵如神十發九中張韓鄧馬未許比倫其¶
學之爲用果何如哉陳夀薛俞輩固不足道宋儒評品亦未超¶
然乃曰若侯者體正大而學未至其甚者謂眞以管樂自許嘗¶
爲後主寫申韓六韜書及勸昭烈取荆益以成伯業遂斷然以¶
其學爲駁雜嗚呼出處有光體用無缺侯眞秦漢以上之醕儒¶
也而宋儒之論乃如是不知彼所謂學又果何物也哉識者謂¶
舉宋儒以秉鈞當軸未必於事有濟要未可不謂之知言也乃¶
如木牛流馬八陣七縱之事特侯緒餘往往奇之大加稱賞見¶
豹一斑恐非定論矣唯傳侯者云其餘力所及官府次舍橋梁¶
<pb:CK-KZ_JY249_06p060a>¶
道路無不繕理兹言其有確乎余嘗謂伯仲伊呂禮樂有興與¶
三代遺才之嘆庶於評侯爲正而拘士之說政自無所損益也¶
蘖谷公葺理斯井亦勿翦召棠不伐孔林之意且使後之人知¶
賢者所遺萬世不冺而因小求大必有以侯爲之師者風教所¶
係豈小小耶若以爲奇其事而章之不可以語二公異世之同¶
德矣余明非知人直陳所見附於記井之末雖不及見侯尙幸¶
見蘖谷公而請正之也公何以教余哉¶
　　重建諸葛亭記　　　　　　　　　　　俞大猷¶
昔諸葛先生躬耕南陽時人以伏龍稱之故名其所居之岡曰¶
卧龍是山因先生而得名也桂林郡有峻山古名卧龍後人以¶
<pb:CK-KZ_JY249_06p060b>¶
其名之相合結亭其巓塑先生之像而時祀之是先生因山而¶
得祀也然先生爲天下後世仰止無已者其何以得之哉陳承¶
祚爲先生理民之幹優於將畧是未足以知先生之大烏足服¶
先生之心哉猷謂先生爲相亦優爲將亦優但此二者可以一¶
人而並優不可以一人而並任可並優者人之才也不可並任¶
者勢不行也相居閫内秉樞持衡若國難方殷大憝未殄興師¶
十萬日費千金皆將取足於民理民無方則財用不給爲相臣¶
者豈容一日使居外哉將治閫外張軍宿野常如見敵援桴而¶
鼓呼吸存亡賞罰不當則兵不服號令不申則兵不齊節制不¶
明則不能決勝爲將臣者豈遑一日使居内哉故蕭何爲相韓¶
<pb:CK-KZ_JY249_06p061a>¶
信爲將而漢興魏徵爲相李靖爲將而唐興將相不相越以相¶
侵乃能相資以相成若一人之身將相之事兼理形疲神困兩¶
不得成此不可謂其才之不並優實其勢之不可以並行耳噫¶
先生之慮非不及此先生獨苦之心誰則知之方漢末擾亂宗¶
廟傾危先生生逢其適進欲龍驤虎視振長策而淸宇内上無¶
可同量之主下無可同事之人乃退而龍潛虎伏高卧南陽夫¶
南陽北通中原南連荆襄天下之大通都也先生卜隱何取於¶
此不過欲居此通都博求至人共成初志求君得君劉玄德公¶
旣有帝王之量又爲中山靖王之後是可與有爲矣苟得其人¶
焉如韓信如李靖先生爲相以成之可也苟得其人焉如蕭何¶
<pb:CK-KZ_JY249_06p061b>¶
如魏徵先生爲將以輔之亦可也而皆不可得雖幸有關張二¶
人足稱名將乃驅馳未久相繼淪沒君子謂關張沒而蜀之事¶
已去眞確論也天竟何如無意於漢劉玄德公隨亦沒矣先生¶
之志不亦孤乎中夜思維託孤受遺言猶在耳漢室存亡寄吾¶
一身舉目徬徨無可共圖或出或入或將或相攬機總握甚非¶
先生之所樂爲也楊顒氏以先生不知位分之體失爲家主之¶
法先生亦竟無辭以對但先生自知一日不任相事則軍需必¶
窮而國政先墜一日不任將事則士心必離而敵國益橫不得¶
已而並任之至於功業陵遲所志不竟自當付之於天非人智¶
力所能爭也其在先生淡薄則氷玉共潔甯靜則山岳同體忠¶
<pb:CK-KZ_JY249_06p062a>¶
貞則霜雪爭嚴精誠則金石可貫存亡不易其心終始不異其¶
志論者以三代而下人才唯先生一人豈欺我哉使幸而生於¶
三代多才之時豈不能建周公作樂制禮之業立太公啟代開¶
國之勳唯不幸而生於季世乏才之日反不能成蕭魏韓李諸¶
人之事重使千古英雄墮淚於無情之地興嗟於感憤之際其¶
心已不能堪不知先生當日身處其厄將何以爲心哉雖然炎¶
漢江山在當時不能光復先生固不無遺憾然天下名山有稱¶
名偶合者後世之人且以屬之先生得與北方堯山舜廟相悠¶
久亦可自信而自慰矣乎亭宇𡻕久將傾大巡白野朱公感慕¶
先生之風議重建之臬司諸公咸以其司多得此山之勝而又¶
<pb:CK-KZ_JY249_06p062b>¶
有先生之像在其上遂舉行之藩司諸公從而力贊之不踰月¶
而工竣偉然西粤會城一大觀也命猷記之猷因論先生之大¶
以吿同志¶
　　重修昭烈帝諸葛丞相廟碑文　　　　　梁士濟¶
維皇明奄有四海通關梁不異遠方西蜀僻在坤維如宇下瞿¶
塘走楚劍閣通秦周道踧踧也崇禎十有一年余奉天子命來¶
巡捫參厯井造於蜀都於是察吏旣竣乃求古先百辟卿士之¶
有益於民者而禮謁之乃曁藩臬諸司牧伯令尹謁漢昭烈皇¶
帝君臣之祠而瞻拜焉禮旣成榱桷几筵殊有生氣徘徊顧瞻¶
作而嘆曰夫草廬三顧誼隆於䀻莘永安受遺忠符於桐墓考¶
<pb:CK-KZ_JY249_06p063a>¶
載籍尙嘉之矣不踐斯土也安知古先哲人經綸之有本用意¶
之宏閎乎皇漢在建安之末四分五裂矣世皆以三分鼎足爲¶
諸葛公之本謀也察其地形險阻不足以自完先哲之謀應不¶
如是故自金牛啟道據之者顚憑之者蹙是不一姓矣昭烈以¶
興復漢業首事西南其三顧咨詢必有祕畫善乎草廬之初計¶
議也曰益州天府之地高祖因之以成帝業故史稱收功實者¶
常於西北禹興於羌湯起於毫周之王也以豐鎬代殷秦之帝¶
用雍州興漢之興自蜀漢葢昭烈君臣亦猶是志也觀其紹統¶
之後今年出斜谷明年出祁山迄中營星隕無休歇而先主以¶
曰不暇給之年尙窺吳幸三峽其不爲險阻以自雄亦明矣故¶
<pb:CK-KZ_JY249_06p063b>¶
曰漢賊不兩立王業不偏安興復漢室還於舊都斯則着着籌¶
算皆出蜀漢還定三秦之祖武乎夫得天下有道得其民得其¶
心而天下可得蜀山川險峻民生其間多雄傑武健之氣可以¶
大義服而不可以私惠懷武侯專國十二年賞罰平明斗石以¶
上必親而赦令不妄下其言曰治世以大德不以小惠至其沒¶
也雖投荒罪廢之豪猶掩泣追慕而受遺輔導之際袁宏所謂¶
劉后授之無疑心武侯當之無愧色視狼跋疐胡復予明辟之¶
擾擾殆超而上之推其本則澹泊甯靜一脉信於君而孚於民¶
乎初余讀漢事至孟獲之七擒七縱私心竊怪多材多藝武侯¶
之好奇也今厯其地形方知蜀西南邊徼多反側不震以天威¶
<pb:CK-KZ_JY249_06p064a>¶
則反側不消諸蠻之反側不消而有事中原則邊民必睥睨其¶
後師出在外而蠻叛於中首尾不相救險道也故渡瀘深入南¶
方已定總爲奬帥三軍戡定中原計治遠先自近治外先自内¶
王道施爲之次第洞焉觀火蕩蕩平平有何奇術哉朱考亭曰¶
三國之興蜀爲正其志在興復也王仲淹曰孔明而無死禮樂¶
其有興乎夫孔明不死則漢祚必復漢祚可復則中原無典午¶
之篡弑世界猶天冠地履之世界也亂臣賊子不得污天位則¶
戎狄何繇躡瑕乘釁五胡何得迭擾而致河洛爲墟神州陸沉¶
且三百餘年哉此殆天地值板蕩之運而不繫於炎祚之旣熸¶
王氣之遠蜀也聖賢不能違天夫旣不能爭禮樂干戈於世運¶
<pb:CK-KZ_JY249_06p064b>¶
又何能爭絕續於赤精之旣竭哉去蜀漢之興已千餘年而西¶
土思慕如初君臣將相合祠以報功德維風教所從來久遠矣¶
余與督撫傅公共事是邦交相警也日幾幾乎澹甯遺韵而平¶
明廣大之體步步趨趨蘄毋或踰之法古無過先民是程斯廟¶
之所以重修乎旣落成新廟奕奕萬民和悅迺論次其造邦始¶
事之訏謨而勒石焉俾前哲心法與廟貌俱炳凛凛生氣正人¶
心而齊光日月比夀乾坤是亦我後之人少抒對揚乎徯斯之¶
役以屬華陽毛令而毋曰有事爲榮也請進而賦小雅之高山¶
景行¶
¶	
<pb:CK-KZ_JY249_07p001a>¶
@fw1重刊道藏輯要¶
* 漢丞相諸葛忠武侯集卷之十七¶
　　　　　　　　　　　　　三十六世孫羲基編輯¶
** 　評論¶
習鑿齒曰昔管仲奪伯氏駢邑三百没齒而無怨言聖人以爲¶
難諸葛亮之使廖立垂泣李嚴致死豈徒無怨言而已哉夫水¶
至平而邪者取法鑑至明而醜者亡怒水鑑之所以能窮物而¶
無怨者以其無私也水鑑無私猶以免謗况大人君子懷樂生¶
之心流矜恕之德法行於不可不用刑加乎自犯之罪爵之而¶
非私誅之而不怒天下有不服者乎¶
<pb:CK-KZ_JY249_07p001b>¶
東坡蘇氏軾曰孔明出師二表簡而且盡直而不肆大哉言乎¶
與伊訓說命相表裏非秦漢而下以事君爲悅者所能至¶
龜山楊氏時曰或問陸宣公比諸葛武侯如何曰武侯氣象較¶
大恐宣公不及武侯當面便說得如說孫權一叚雖辯士不及¶
其細密處不知比宣公如何只是武侯也密如橋梁道路井竈¶
圊溷無不修繕市無醉人更是密只是武侯密得太嚴其氣象¶
剛大嚴毅¶
廬陵羅氏大經曰諸葛孔明云吾心如秤不能爲人作輕重至¶
哉言乎信能此則吾心卽造化也殺之不怨利之不庸已不勞¶
而萬物服矣乃知孔明長嘯草廬時其所講不在伊呂下杜少¶
<pb:CK-KZ_JY249_07p002a>¶
陵云伯仲之間見伊呂指揮若定失蕭曹可謂識孔明心事矣¶
或謂旣比之以伊呂又比之以蕭曹何也予曰不然下句葢惜¶
其指揮未定而死耳使其指揮若定則雖蕭曹且不能當况司¶
馬仲達乎¶
河南程氏顥曰孔明有王佐之心道則未盡王者如天地之無¶
私心焉行一不義而得天下不爲孔明必求有成而取劉璋聖¶
人甯無成耳此不可爲也若劉表子琮將爲曹公所并取而興¶
劉則可也孔明不死三年可以取魏且宣王有英氣久不得伸¶
必沮死不久也¶
孔明營五丈原宣王言無能爲此僞言安三軍耳兵自高地來¶
<pb:CK-KZ_JY249_07p002b>¶
可勝先主嘗自觀五丈原曰此地不可據英雄欺人不可盡信¶
或問文中子謂諸葛武侯無死禮樂其有興乎諸葛武侯可以¶
當此否曰禮樂則未敢望他只是諸葛武侯已近王佐又問如¶
取劉璋事如何曰只有這一事大不是便是計較利害當時只¶
爲不得此則無以爲資然豈有人持地去迎他𨚫於座上執之¶
大段害事只是箇爲利君子則不然只一箇義不可便休豈可¶
苟爲又問如湯兼弱攻昧如何曰弱者兼之非謂并兼取他只¶
爲助他與之相兼也昧者乃攻亂者乃取亡者乃侮¶
程明道曰諸葛武侯近王佐之才或問武侯果王佐才何爲僻¶
守一蜀而不能有爲於天下曰武侯固言明年欲取魏幾年定¶
<pb:CK-KZ_JY249_07p003a>¶
天下其不及而死則命也某嘗謂孫覺曰諸葛武侯有儒者氣¶
象孫覺曰不然聖賢行一不義殺一不辜雖得天下不爲武侯¶
區區保完一國不知殺了多少人邪某謂之曰行一不義殺一¶
不辜以利一已則不可若以天下之力誅天下之賊殺戮雖多¶
亦何害陳恒弑君孔子請討孔子豈保得討陳恒時不殺一人¶
耶葢誅天下之賊則有所不得顧爾曰三國之興蜀爲正曰蜀¶
志在興復漢室則正也¶
安子順曰讀諸葛孔明出師表而不墮淚者其人必不忠讀李¶
令伯陳情表而不墮淚者其人必不孝讀韓退之祭十二郞文¶
而不墮淚者其人必不友¶
<pb:CK-KZ_JY249_07p003b>¶
朱黼曰時亮懸兵遠出糧餉不繼懿以銳師大眾乘氣而扞禦¶
之猶狼狽如許况亮五丈原之出恩信行於中原威畧震乎遠¶
邇屯田積聚軍旅雜於居民而莫之間使不死數月懿其能與¶
戰而遂取勝乎故懿非亮之敵也¶
朱黼曰孔明高卧南陽自比管樂時人莫之許也余竊論之孔¶
明王者之佐伊尹之儔也管樂之比特主乎撥亂繼絶之志一¶
時自寓之言耳若陳夀者奚足以知孔明哉夫孔明之於伊尹¶
所遇雖異處心則同夫躬耕有莘而樂堯舜之道躬耕南陽而¶
吟梁父之詩同一隱晦也聘幣三往而後起枉駕三顧而後從¶
同一出處也一夫不被則有納溝之恥漢室未復則爲一已之¶
<pb:CK-KZ_JY249_07p004a>¶
責同是自任也伊尹往來湯桀之間二國不以爲間就桀而復¶
伐之天下不以爲叛相太甲而復放之復太甲而終相之天下¶
不以爲專孔明兄弟分仕三國國人不以爲貳勸昭烈伐劉璋¶
而迄取之後世不以爲貪昭烈令輔後帝且曰苟不可輔公自¶
取之孔明不以爲嫌專國一十二年後帝不以爲逼果何修而¶
得此哉孟子曰伊尹耕於有莘之野非其道也非其義也祿之¶
天下弗顧也繫馬千駟弗視也豈非其素所不屑者足以取信¶
於人哉方孔明蕭然草廬之中資衣食於耒耜之業擁膝長嘯¶
不求聞達顧豈有一毫富貴之念迫之而起要爲天下大義撥¶
亂繼絶耳其肯以天下動其心乎其肯負其主以利其家乎其¶
<pb:CK-KZ_JY249_07p004b>¶
肯爲不義以利其身乎¶
雙湖胡氏一桂曰葢嘗論之昭烈帝以神明之冑又得眾賢戮¶
力以爲之佐方孔明躬耕隴畝抱膝長吟自比管樂實天下第¶
一流乃爲帝所有他如關雲長張翼德爲爪牙法孝直爲謀主¶
許文休麋子仲簡憲和爲賓友蔣公𤥎負社稷之器馬孟起兼¶
文武之資黃漢升勇冠三軍龎士元冠冕南州董幼宰黃公衡¶
李正方吳壹費觀彭永年劉子初之徒咸擢顯要盡其器能宜¶
可以復漢祚吊遺黎然卒局於一隅之蜀而不能取中原塊土¶
者何哉陳同甫嘗謂孔明隆中之約謂吳可以爲援而不可圖¶
奈何自吳取荆州之後蜀不能無忘情於吳吳襲關羽定荆州¶
<pb:CK-KZ_JY249_07p005a>¶
蜀讐吳者愈深維陵之師急於報怨反貽白帝之辱小不忍以¶
亂大謀蜀葢失於此矣尙能并力以取魏哉後主禪才雖中下¶
建興之初猶能委任賢相亮撫百姓約官職開誠心布公道盡¶
忠益科教詳明賞罰必信道不拾遺彊不陵弱下至橋梁道路¶
井竈圊溷無不修繕征西郡屯漢中攻祁山出散關拔武都陰¶
平已而休士息民治兵講武木牛流馬之作八陣圖之制咸得¶
精要三年而後用之於是約吳大舉軍於渭南分兵屯田爲久¶
駐之基司馬懿固拒不戰而孔明病且卒矣魏將鍾會鄧艾長¶
驅入冦帝出降而漢始亡(癸未至洛陽受魏封安樂公)然綿竹之戰臣死於¶
君見孔明之有子成都之降子死於父又信昭烈之有孫(帝用譙周¶
<pb:CK-KZ_JY249_07p005b>¶
䇿降艾皇子北地王諶怒曰若勢窮力屈便當父子君臣背城一戰同死社稷以見先帝不納是日諶哭於昭烈之廟先殺妻¶
子而後自殺)數千百載之下讀史至此猶使人懔懔有生氣耳¶
晦翁朱氏熹曰夫孔明之出祁山三郡嚮應旣不能守而歸則¶
魏人復取三郡必齮齕首事者墳墓矣拔眾而歸葢所以全之¶
非賊人諱空手之謂也故其言曰國家威力未舉使赤子困於¶
豺狼之吻葢傷此耳此見古人忠誠仁愛之心招徠懷附之略¶
也義利之大分武侯知之有非他人所及者亦其天資有過人¶
處¶
朱晦翁曰孔明臨陣對敵意思安閒如不欲戰而符堅踊躍不¶
寐而行師此其敗不待至淝水而决矣¶
<pb:CK-KZ_JY249_07p006a>¶
朱晦翁曰論三代而下以義爲之只有一箇諸葛孔明若魏鄭¶
公全只是利漢唐之興皆是爲利須是有湯武之興始做得太¶
宗亦只是爲利亦做不得曰漢高祖見始皇出謂丈夫當如此¶
耳項羽謂彼可取而代也其利心一也¶
朱晦翁曰孔明失三郡非不欲盡徙其民意其倉卒之際力之¶
所及止是而已若其心則豈有窮哉以其所謂困於豺狼之吻¶
者觀之則亦安知前日魏人之暴其邊境之民不若今日之事¶
哉孔明非急近功見小利詭眾而自欺者徙民而歸殆亦昭烈¶
不肯棄民之意與¶
朱晦翁曰孔明擇婦正得醜女奉身調度人所不堪彼其正大¶
<pb:CK-KZ_JY249_07p006b>¶
之氣經綸之藴固已得於天資然竊意其智慮之所以日益精¶
明威望之所以日益隆重者則寡欲養心之助與爲多焉¶
南軒張氏栻曰或問魯兩生謂禮樂必百年可興文中子輕許¶
孔明何也潛室陳氏曰叔孫通人物汙下故兩生𨚫之孔明人¶
物正大故文中子許之¶
問文中子曰諸葛孔明而無死禮樂其有興乎近思錄程子亦¶
以此許之敢問孔明自比管樂使果能興復漢室恐未必便能¶
興禮樂如三代曰孔明是天資帶得又從學問中攛出來據他¶
用事行師調度若當升平之時做出必須光明不止漢唐人物¶
張南軒曰予旣作侯傳新安朱元晦以爲不當抺去管樂自許¶
<pb:CK-KZ_JY249_07p007a>¶
事又謂爲後主寫申韓管子六韜書及勸昭烈取荆益以成業¶
未免雜霸予曰否否侯胸中所存誠非三代以下人可睥睨豈¶
管樂之流哉其言曰漢賊不兩立臣鞠躬盡瘁斃而後已成敗¶
利鈍豈能逆覩嗚呼此夏少康四十年經營宗祀而卒以配天¶
之本心也使當齊桓時必能尊王服周當燕昭時必能奉天討¶
罪而必不止爲二子之事方建興初務農訓兵内治國事徐及¶
攻討軍旅將發惓惓内憂拜表納忠專以宮中府中爲言親賢¶
遠小薦郭攸之等使在左右殊非刻核陰謀之說故於手寫申¶
韓管書之事亦疑之疑則可闕也予每恨陳夀私且陋凡侯經¶
略次第與夫燭微消患治國用人馭軍行師之要悉闇而不章¶
<pb:CK-KZ_JY249_07p007b>¶
幸雜見他傳及裴松之所註因裒而集之刪其妄者不敢飾辭¶
以紊其實庶幾讀者得侯之心近史書編年乃以魏年號接漢¶
獻之統豈所謂名正而言順乎予謂獻帝雖廢而昭烈以正義¶
立于蜀武侯輔之漢統尙未墜也盡後主末年始係魏而魏亦¶
亡矣¶
張南軒曰自五伯功利之說興謀國者不知先王仁義之爲貴¶
而競於末圖秦以勢力得天下然遂以亡漢高帝起布衣一時¶
豪傑翕然從之而其所以建立基本卒滅項氏者乃三老董公¶
仁不以勇義不以力之說也相傳四百餘年而曹氏篡漢諸葛¶
忠武侯當此時間關百爲左右昭烈父子立國於蜀明討賊之¶
<pb:CK-KZ_JY249_07p008a>¶
義不以强弱利害貳其心葢懔懔乎三代之佐也侯之言曰漢¶
賊不兩立王業不偏安又曰臣鞠躬盡瘁死而後已至於成敗¶
利鈍非臣之明所能逆覩嗟乎誦味斯言則侯之心可見矣雖¶
不幸功業未就中道而隕然其扶皇極正人心挽回先王仁義¶
之風垂之萬世與日月同其光明可也夫有天地則有三綱中¶
國之所以異於戎狄人類之所以别於庶物者以是故耳若汨¶
於利害之中而忘夫天理之正則雖有天下不能一朝居此侯¶
所以不敢斯須而忘討賊之義盡其心力至死不悔者也方天¶
下雲擾之初侯獨高卧昭烈以帝胄三顧其廬然後起而從之¶
則其出處之際固巳有大過人者其治國立綱陳紀而不爲近¶
<pb:CK-KZ_JY249_07p008b>¶
圖其用兵正義明律而不以詭計凡其所爲悉本大公曾無纎¶
毫姑息之意類皆非後世之所可及至讀其將殁自表之辭則¶
知天下物欲舉不足以動之所養者深則所發者大理固然矣¶
曾子曰士不可以不𢎞毅若侯者其所謂弘且毅者與孟子曰¶
富貴不能淫貧賤不能移威武不能屈此可謂大丈夫若侯者¶
名爲大丈夫非邪侯旣殁蜀人追思之時節祭于道後主用廷¶
臣之議立廟沔陽使得申其敬去侯千有餘𡻕蜀漢間往往有¶
祠奉祀不替侯之澤在人者深矣¶
致堂胡氏寅曰司馬懿之言譎也實畏孔明屯五丈原又憚於¶
逆擊故爲此語以安其下爾孔明此舉葢不復爲退計矣親統¶
<pb:CK-KZ_JY249_07p009a>¶
大軍入他人境久駐而魏師不敢攻雜畊而居民無所苦三代¶
之兵若時雨孔明其庶幾矣或譏其短於將略可謂誤矣¶
胡致堂曰世之論將者往往以司馬諸葛不及一戰以决勝負¶
爲恨此殆以形求而不察理也五丈原之師正與赤壁之役等¶
然曹公大敗於赤壁謀拒之者眾其勢亦搶攘傾側會天方佐¶
佑孫劉故孟德以八十萬人爲十艘油葦所挫幾不得免勝負¶
之偉爲快於無窮也若夫五丈原之師深入客地耕田積穀聲¶
勢震薄而意思安閒司馬仲達奸雄善兵懾不敢動請戰示武¶
情見勢窮甘受巾幗之辱殊無他計但快孔明食少幸其早斃¶
固不俟兵刃之交而懿已披靡大敗矣惟漢不復興孔明亟死¶
<pb:CK-KZ_JY249_07p009b>¶
故以形迹觀者謂魏勝而蜀負雖杜甫善評亦有嘔血酸辛之¶
嘆向使孔明未死豈但禽懿長安以東破竹而下矣至此然後¶
可以歸之於天孔明云亡則知漢室之决不興也夫成敗之利¶
害繫于一時而理之得失事之是非雖千載而不冺孔明忠義¶
之行節制之兵皆可詳細思維反覆觀考使人懦氣激昂因以¶
興起而曹操司馬懿欺人孤兒寡婦狐媚以取天下羯奴猶羞¶
而不取然則雖誇奪雄伯於俄傾間何足道哉以是知古今一¶
心理無間斷志士以遠大自期則本心正理常不屈于天下矣¶
胡致堂曰玄德客寓荆州又值蕩析脫身南走未有所歸孫權¶
據有江東已厯三世而孔明說權治操曰操軍破必北還則荆¶
<pb:CK-KZ_JY249_07p010a>¶
吳之勢强鼎足之形成矣是以荆州自處而分畫三國也不幾¶
於大言乎曰此固草廬之所以語先主者也英雄俊傑不獨識¶
時務葢亦識天象當是時天下離而不合者數十年豈人力哉¶
備與亮知之審矣二劉方保荆益孔明已欲跨而有之曾未幾¶
時卒如其志葢備亮不死必取分地以自容非坐而待禽者也¶
魏兵東下聲震江海吳誠不自保方資玄德孔明關羽張飛共¶
捍患難且志雖存荆州安得不以與先主哉¶
胡致堂曰司馬氏以昭烈於中山靖王族屬踈遠不能紀其世¶
數名位是非難辨遂抑之不使得紹漢統則未知其去取之意¶
也自司馬氏至三國七百餘年固不能詳昭烈之世數而諸葛¶
<pb:CK-KZ_JY249_07p010b>¶
公去中山靖王纔三百餘年草廬傾葢之時卽稱昭烈爲帝室¶
之冑豈憑虛無據而云爾耶若秦始皇明爲呂不韋之子瑯琊¶
王睿顯著小吏牛金所生司馬氏尙係諸秦晉不革而正之乃¶
推奬荀彧寬宥曹操至謂操取天下於羣盜非取之於漢室而¶
抑退漢之昭烈不少假借於孔明北伐以入寇書之亦獨何哉¶
胡致堂曰三國人才之盛後世鮮及然諸葛孔明則高邁獨出¶
眉山蘇子以爲巍然三代之佐未易以私論斯言當矣孔明何¶
亞於伊溥而以管樂自許謙志也或曰方諸子房何如曰是殆¶
難以優劣論也然志士尙友願希孔明而未必爲子房此可爲¶
智者道耳君子有言劉備敏於曹操世多未喻愚謂英雄豪傑¶
<pb:CK-KZ_JY249_07p011a>¶
周遊中土莫不以人才爲急曹操下荆州所得者韓嵩蒯越王¶
粲之徒而天下第一流乃爲玄德所有吳魏諸臣無能與對備¶
敏於操殆謂是耶¶
胡致堂曰南中之師此孔明受遺輔政第一舉也葢昭烈初崩¶
主幼國疑彼雍闓孟獲乃於益州境内爲此不軌若稍加寛宥¶
則用兵之始何以警其餘而圖其後乎故七縱七擒非特示威¶
於孟獲也而其所以復中原清漢賊者皆以此威爲之兆矣¶
胡致堂曰或謂昭烈自知劉禪之不才群臣無出孔明之右者¶
不能保孔明之必與禪也故于臨終正言之冀亮德而不忍取¶
嗚呼可謂以小人之腹度君子之心矣玄德襟度弘廣磊磊落¶
<pb:CK-KZ_JY249_07p011b>¶
落與孔明兼君臣師友之契三代以還未見其比也夫豈以欺¶
詐相待如市道之交乎曹操至病亡子孫滿前咿嬰涕泣留連¶
妾婦分香賣履區處衣物平生奸僞死乃盡見方之玄德治命¶
無一語及私豈不猶蔓草之與長松乎先主語禪曰勿以惡小¶
而爲之勿以善小而不爲惟賢惟德可以服人旨哉此言皆可¶
師法則知玄德天資旣高克已亦力其從盧植陳元方鄭康成¶
遊啓吿詳至𢎞益多矣¶
胡致堂曰勤者聖人之盛德而君子之賢行也其爲人多暇日¶
則出人不遠矣舜禹文王周公達而在上孔子窮而在下未嘗¶
不勤猶天行日運誠不厭健不息而况于下乎周公孔孟當何¶
<pb:CK-KZ_JY249_07p012a>¶
如哉故陶士行有惜分陰之志焉曹孟德略平中土雖能尙節¶
儉然鄴下已有臺觀之樂孫仲謀中年亦漸荒怠惟先主武侯¶
勤勞躬儉以至没世此其遠繼前哲不但三國稱雄¶
胡致堂曰孔明一代之英遠謀宏議無不售者至其自明之語¶
曰謹愼而已何其約也詩不云乎惟此文王小心翼翼昭事上¶
帝聿懷多福若亮者有文王之小心矣彼劉禪凡庸何足以當¶
元臣如此其敬而孔明事之靡不盡道握國魁柄總御六師而¶
無專意恣行毫末可指者非盛德孰能臻此使曹操而聞孔明¶
事幼主之規得不羞愧而入地乎¶
胡致堂曰兵行詭道求勝而已延之計可用甚明而孔明不從¶
<pb:CK-KZ_JY249_07p012b>¶
或謂孔明長於治國而短於將略或謂孔明疑延不敢委也是¶
皆不然曹操旣死天下無孔明對使天而昌漢則孔明由斜谷¶
出自足禽叡而馘懿矣魏延行險以僥倖者也孔明節制之師¶
何以僥倖爲此可爲明道正義者言之非急於近功小利之人¶
所能解也又曰先主孔明器識不相上下一時遇合眞君臣也¶
先主能因水鑑以知卧龍可謂超世之見矣而失於蔣琬龎統¶
孔明器使群才各盡其用而失於馬謖故知人之難堯舜猶病¶
也惟不護已短不庇私交大明賞罰馬謖雖死而無怨此則人¶
之所難也¶
遂昌尹氏起莘曰曹操乘時擅命脇制天子戕殺國母義士爲¶
<pb:CK-KZ_JY249_07p013a>¶
歎憤苟有一夫唱義於天下皆君子之所予况於堂堂帝室之¶
冑英明蓋世者乎丕旣篡位漢祀無主昭烈正位蜀漢親承大¶
統名正言順本無可疑自陳夀志三國全以天子之制予魏而¶
以列國待漢故通鑑因之以魏紀年至綱目始以昭烈承獻帝¶
之後紹漢遺統取春秋之義以示天下萬世之正論也¶
　按陳夀志昭烈涿縣人中山靖王勝之後勝子正元狩六年¶
　封涿縣陸城亭侯坐酎金失侯因家焉祖雄父𢎞生昭烈其¶
　世次本末甚明况諸葛一見昭烈首稱將軍帝室之冑及後¶
　求救孫權亦以豫州王室之冑對權稱之亮固非妄言者也¶
　是以張松之說劉璋且謂豫州使君之宗室而異時符堅答¶
<pb:CK-KZ_JY249_07p013b>¶
　苻融諫伐晉之語亦曰劉禪豈非漢之遺祚然亦爲中國所¶
　并然則昭烈之爲漢裔顯然無疑以之紹統夫復何說是年¶
　曹丕旣立昭烈卽位號不使漢統墜地深合事宜其與光武¶
　卽位于鄗晉元卽位江左先後一轍固非其他僣竊急於自¶
　帝者之比斯事在綱目中最其大者予故厯考顚末詳而辨¶
　之以吿後之君子亦使朱子秉筆之志暴白於天下云¶
尹遂昌曰自三代衰王政廢士之隨世就功名者多矣當漢之¶
末群雄雲擾凡一智一能之士莫不乘時奮發蘄以自見孰謂¶
一世人龍如孔明者方且高卧隆中抱膝長吟略無意於當世¶
而又以管樂自許者哉向使昭烈不垂三顧之勤則將稿死岩¶
<pb:CK-KZ_JY249_07p014a>¶
穴與草木同腐耳及其一起則功名事業昭炳顯著不可得而¶
泯没亮豈大言無慙者彼其擇理甚精而處已甚明謂枉已不¶
可以直人也故不苟合以求售謂托身不可以非所也故不肯¶
苟仕於僭竊時乎未遇則高蹈邱園道苟可行則奮志事業君¶
臣旣合魚水相懽則聲大義於天下使興衰繼絶翊扶正統之¶
志昭如日星然後篡竊之徒其罪始暴白而不可掩是豈區區¶
一智一能之士隨世就功名者可同日語哉昔劉備見諸葛亮¶
於隆中其與聘莘野訪渭濱者越千載如出一轍嗚呼三代而¶
下孰謂出處之正有如孔明者哉不有君子表而出之則孔明¶
亦後世人物耳噫又曰亮自三顧而出之後間關跋涉左右昭¶
<pb:CK-KZ_JY249_07p014b>¶
烈未幾受遺輔政雖曰平定南土然漢業未復國賊未清固當¶
乘時進取今焉身率大軍北駐漢中將以規恢關洛克復舊物¶
其志豈肯苟安一隅而已綱目書丞相亮率諸軍出屯漢中以¶
圖中原其正大氣象讀之懔懔猶有生氣義聲充滿於天地之¶
間矣¶
戴氏少望曰有仁人君子之心者未必有英雄豪傑之才有英¶
雄豪傑之才者未必有忠臣義士之節三者世人之所難全也¶
全之者其惟諸葛亮乎漢末之季群雄角力曹操雄據中原號¶
令諸侯孫氏籍父兄遺基割據江左先主區區敗亡奔走之餘¶
起亮於草廬之中三顧禮勤一言道合於是解帶寫誠陳力就¶
<pb:CK-KZ_JY249_07p015a>¶
列仗順收兵因權略地結吳抗魏擁蜀稱漢䇿疲散而當强敵¶
處僻陋而起雄圖三分之業自亮成之生而蜀興殁而蜀亡繫¶
命於已非有英雄豪傑之才而能然乎以節制治兵以信義行¶
師以漢室興復爲已任以生民塗炭爲已責南擒孟獲而不誅¶
志在於綏南蠻也西拔祁山而不賀志在於混寰區也至于爲¶
政公平用法平允李嚴廖立之徒雖被罪罰而無所歸怨身死¶
之日氓庶野祭遺愛在人至今祀之詩之甘棠殆不過是非有¶
仁人君子之心而能然乎感知已之遇勵匪躬之節受遺詔輔¶
幼主精誠貫乎金石大義感于神明内總朝綱外專戎律上下¶
輯睦人無間言鞠躬盡力以死勤事非有忠臣義士之節而能¶
<pb:CK-KZ_JY249_07p015b>¶
然乎夫漢之李固孔融有是心有是節而無是才曹操司馬懿¶
有是才無是心而無是節亮之素志自比管樂然仲能霸齊而¶
不以禮毅能强燕而不克終較之于亮孰爲優劣宜其擅美當¶
年仰高後代古今一詞稱爲王佐之才而不可加也雖然在天¶
者有時有命在人者有才有德才高德厚而時與命不偶此天¶
也非人之所能爲也使亮際漢興之運輔神聖之君則其成就¶
功業豈止是耶善觀人者論其才之高下德之厚薄不計其功¶
之成否則于孔明豈可少貶云嗚呼賢哉¶
葉平岩曰昭烈以信義聞天下而有攻劉璋之事何耶議者以¶
璋善遇昭烈反扼其吭而奪之國豈得爲有義吾竊以爲不然¶
<pb:CK-KZ_JY249_07p016a>¶
昭烈之取劉璋正爲義也方董卓之亂雄豪競逐猶皆以討賊¶
尊漢爲名劉焉乃陰懷異志乘間據有益州偃然有不臣之心¶
造乘輿斷劒閣遣米賊殺漢使助馬騰襲長安自規便利圖竊¶
神器此葢漢之奸賊二袁董卓軰爾及璋以孳息闇弱復盜王¶
土昭烈方仗義兵攘群盜以復漢室此而不誅漢室當何興耶¶
故昭烈之舉上以攄漢帝之憤下以誅劉焉之奸厥功大矣何¶
負義之有故曰取劉璋者正所以爲義也¶
象山陸氏九淵曰燕昭王之於樂毅漢高帝之於蕭何蜀先主¶
之於孔明苻秦之於王猛相知之深相信之篤這般處所不可¶
不理會讀其書不知其人可乎¶
<pb:CK-KZ_JY249_07p016b>¶
臨川吳氏澄曰楚三閭大夫竭其忠志欲强宗國懷王信讒疎¶
之國事日非竟客死於秦襄王又信讒放之江南原不忍見宗¶
國駸駸趨於亡遂沉江而死韓爲秦所滅韓臣之子子房自以¶
五世相韓散財結客爲韓報讐博浪之椎不中則匿身下邳以¶
俟時山東兵起從沛公入關立韓公子成續韓後秦亡而楚霸¶
王沛公於漢又殺韓成良乃輔漢滅楚而後隱去諸葛孔明初¶
見昭烈已知賊之必亡漢而勸昭烈跨有荆益圖伯業復帝室¶
後卒償其所言晉陶淵明自其高祖長沙桓公爲晉忠臣及桓¶
玄篡逆劉裕起自布衣誅玄又滅秦滅燕挾震主之威晉祚將¶
易旣無昭烈可輔以興復又無高皇可倚以報復志願莫伸其¶
<pb:CK-KZ_JY249_07p017a>¶
憤悶之情往往發見於詩葢四賢者其遇時不同其爲人不同¶
而君臣之義重則其心一也¶
吳臨川曰淵明千載士也有華焉有實焉其實也事業不及試¶
其華也文章猶有傳其華可與王風楚騷相上下究其實當與¶
子房孔明相後先¶
吳臨川曰開誠心布公道集眾思廣忠益謂有忠慮於國但勤¶
攻吾之闕漢丞相諸葛亮忠武侯語也可以爲萬世相天下者¶
之法矣孔明豈不知爲相之體哉於主簿楊顒之諫也生旣謝¶
之死又哀之孔明豈不知其言之忠哉然而罰二十以上皆親¶
覽食少事繁至爲敵國所窺而慶幸其不久孔明豈不知愛重¶
<pb:CK-KZ_JY249_07p017b>¶
其身哉其若是者何也嗚呼是未可以常情度淺識議也夫知¶
相之體而未免自勞知言之忠而未見樂取知一身係國之存¶
亡而竟取敵國慶幸之計苟非甚愚者或有所不爲而謂葢世¶
絶人之智者爲之乎予故曰是未可以常情度淺識議也且當¶
時事勢如何耶以一木支大厦之傾事君而致其身盡瘁於國¶
遑恤其他夫豈可已而不已者楊顒之諫謂之愛孔明則可謂¶
之知孔明則未也杜子美詩云三分割據紆籌䇿萬古雲霄一¶
羽毛又云運移漢祚終難復志决身殱軍務勞此詩字字有意¶
細味之庶乎知孔明之心而豈常情淺識之所能測度擬議者¶
哉¶
<pb:CK-KZ_JY249_07p018a>¶
許衡曰不問利害只求義理孔明見得眞當時只有復漢討賊¶
爲當然至于成敗利鈍非臣之明所能逆睹歸之于天而已只¶
得如此做便是聖賢之心常人則必計其成敗利鈍也¶
¶	
¶	
¶	
¶	
¶	
¶	
¶	
<pb:CK-KZ_JY249_07p018b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_07p019a>¶
* 漢丞相諸葛忠武侯集卷之十八¶
** 　評論¶
宋潛溪濂曰凡兵之爲道好高而惡下貴陽而賤陰故營軍於¶
山者必依山絶谷視下處高孔明五丈原之屯高平廣大守不¶
可攻而攻不可取進不可禦而退不可追所謂先據不可勝之¶
地以待敵之可勝者也懿實畏孔明屯五丈原又憚於逆擊故¶
爲譎語以安其下若果曰無事何爲受巾幗之辱而不敢出兵¶
逆戰哉¶
宋潛溪曰夫延之謀特欲僥倖於楙之不敢抗然熟思度之使¶
楙不卽棄城而走或塞險出奇以挫其銳或堅壁清野以拒其¶
<pb:CK-KZ_JY249_07p019b>¶
師則延軍深入進退路窮豈不坐受敗滅也哉故亮以爲危計¶
其不用之是矣¶
方正學孝孺曰孔明以布衣至於爲相而人不以爲速以討賊¶
爲已任而不任將帥人不以爲自用兵敗而功不成人不以爲¶
無勇一國之政賞罰予奪無所貸人不以爲專世皆謂孔明才¶
智之可以服人不知其不自肆其才智而取諸人此孔明之所¶
以服人也當是之時天下一孔明耳而無所與讓及其爲相顧¶
乃深有資于僚佐而懇懇求忠益之言以孔明之賢豈待乎僚¶
佐求益舉全蜀之士豈復有出于孔明智慮之右者乎賢人君¶
子之用心也遠而期待也大常自見其不足而不見其有餘常¶
<pb:CK-KZ_JY249_07p020a>¶
恐已闕之不聞而不敢謂人言爲不可孔明之爲相󰁵然虛己¶
以求聞已之過秦漢以下爲相者皆不及不幸而功不成天也¶
安得以成敗論孔明哉¶
方正學曰司馬𡽪以孔明龎統並稱吾竊有疑焉論者惜統早¶
死故功業不及孔明余謂使統不死終非孔明比也孔明之學¶
庶乎王道而統之言皆矯詐功利之習劉璋之迎昭烈或說昭¶
烈就取益州昭烈恐失信於天下統則請就其來迎而襲殺之¶
昭烈之不卽從所以堅益州之民服從之志猶有仁者之用心¶
也統獨切切焉欲奪璋之位其器量何淺哉¶
劉仁齋剡曰愚按先儒之說謂孔明左右昭烈爲漢討賊聲大¶
<pb:CK-KZ_JY249_07p020b>¶
義於天下功雖不就名則正矣自陳夀志三國以魏爲主例書¶
入寇夀固萬世之罪人也而司馬公亦因而書之何哉今依朱¶
子綱目以昭烈紹漢之統故於孔明興師則改書伐魏而魏兵¶
犯境則改書入寇然後名正言順而正僞之辨自明矣¶
丁南湖奉曰龎統之見擢有四美存焉昭烈急於用賢故魯肅¶
雖敵國之臣亦惟其言之是聴是美在昭烈也魯肅以人才爲¶
恤而不以敵國爲嫌是美在魯肅也孔明薦引後進而同升諸¶
公是美在孔明也龎統不負所舉乃忠言妙算以取益州而輔¶
成漢業是美在龎統也按統爲德公之從子爲孔明司馬𡽪之¶
婣朋性好奬進士類葢南州之冠冤而荀彧之比配云¶
<pb:CK-KZ_JY249_07p021a>¶
羅豫章從彥曰西漢人才可與適道東漢人才可與立三國人¶
才可與權杜欽谷永可與適道而不可與立故附王氏陳蕃竇¶
武可與立而不可與權故困於官至於諸葛孔明然後可與權¶
夫人才至可與權而不可以有加張良近太公之材略孔明近¶
伊尹之出處然良佐高祖論其時則宜語其德則合孔明處三¶
國則才大任小惜哉¶
茅鹿門坤曰國讐必報國恥必雪故古人用兵有爲吊民伐罪¶
出者湯武是也有爲復讐雪恥出者光武是也孔明之用蜀亦¶
難矣今年出祁山明年出五丈原葢其勢有不容已者讀出師¶
前表賢邪臧否是孔明識治道之大規模讀出師後表偏安兩¶
<pb:CK-KZ_JY249_07p021b>¶
立見孔明識立國之大本比之宴安江左者豈足以知孔明之¶
事哉¶
袁了凡宏曰大哉先主之君臣非三代以下可望也彼憑几之¶
遺命涕泣之披對豈猶有不盡諒者耶葢先主知祖之讐當復¶
而不復知有其子孔明知君之嗣當輔而不復知有其躬夫先¶
主有堯舜之心之大焉孔明有伊周之志之誠焉晚近何足以¶
知之¶
袁了凡曰諺云虬驤層霄不紲豢龍之轡鳳鳴瑶林不屈伶倫¶
之籠其諸葛孔明乎當張昭薦於孫權亮不就人問其故曰孫¶
將軍可謂人主然觀其度能賢亮而不能盡亮余以權之雄略¶
<pb:CK-KZ_JY249_07p022a>¶
豈其不能盡亮正亮不樂爲權盡耳方龍卧南陽時迺心帝室¶
之冑久矣視仲謀席餘威據江東葢盜而竊者而足枉孔明乎¶
曹操亦遣人招之亮陳不願仕操謝之曰義不使高士辱於汚¶
朝也葢庶幾知孔明心矣而不殺何也操無容人之量而惡殺¶
士之名故殺禰衡借手於劉表殺孔融借口於路粹若殺孔明¶
而口實於天下士操所不敢也及辟司馬懿不就則使人剌之¶
劫之矣操知孔明不得而用又不得而殺懿則可以富貴動威¶
武屈也又自度能用懿而不能用孔明故能容孔明之辭徵而¶
不能容懿之索價也¶
袁了凡曰孔明之治蜀事無巨細咸親決焉至躬校簿書流汗¶
<pb:CK-KZ_JY249_07p022b>¶
終日費禕繼之常以朝晡視事其間接納賓客盡人之歡夫以¶
材則優劣分以時則盛衰異然勞逸不同而皆以治何哉孔明¶
當其創而文禕䝉其成也故孔明之勞蕭何之規而文禕之逸¶
曹參之守也雖然孔明之治蜀也田野闢蓄積饒其帥師也營¶
壘井竈藩籬障塞皆應繩墨則勤之故也禕卒以歡飮沉醉遇¶
害於降人葢濶防檢而忽細微所謂禍成於此而兆見於彼也¶
袁了凡曰孔明有王佐才而隴首抒志迺自比於管樂亮觀化¶
洞微逆自涯其所至也鼎殊天下形勢于胸中矣或曰孔明少¶
游學獨觀大略輔相日手寫申韓書道固弗淵於伊呂也¶
袁了凡曰古云千人爲俊萬人爲傑漢高祖謂蕭張韓皆人傑¶
<pb:CK-KZ_JY249_07p023a>¶
吾用之所以定天下至先主始定蜀魏博士傅幹亦稱諸葛亮¶
達治知變關張勇而有義爲之將相此三人者皆人傑予謂孔¶
明以治國爲賢相以䇿敵爲謀臣葢兼蕭張而駕軼之關張之¶
材差劣於韓然其義勇識君臣之分豈信可望是蜀漢三傑賢¶
於漢初矣唐明皇嘗同日拜宋璟張說源乾曜三故相官帝賦¶
三傑詩自寫以賜葢意有所擬然宋璟無愧也說乾曜亦濫竽¶
乎¶
袁了凡曰兩將相敵則賢者勝兩賢將相敵則主之能任賢者¶
勝范蠡之於伍子胥也田單之於樂毅也白起之於廉頗也王¶
剪之於李牧也韋孝寛之於斛律光也主有任與不任也諸葛¶
<pb:CK-KZ_JY249_07p023b>¶
孔明之於司馬懿也皆任也故功不能獨成焉說者謂亮善攻¶
懿善守謬矣使天假亮以年懿其能終守哉惜天不祐漢而中¶
營星殞矣炎運已去人力固無如之何也¶
程墩篁敏政曰孔明嘗自嘆法孝直在必能制主上東行然則¶
孔明之智不逮正矣曰非也孔明嘗勸取益州昭烈不聴而聴¶
於正伐吳之舉孔明亦必諫之不聴而思其人也正言難入詭¶
謀易從雖大賢君子有所不免而况昭烈乎¶
蔡虛齋清曰孔明之治蜀也爵不可以匪人倖罸不可以親故¶
免若嫌於過嚴矣然繼璋之闇弱專權恣睢者或跳梁於法外¶
不繩之以嚴不可也非所謂亂國之民用重典者乎况昭烈寛¶
<pb:CK-KZ_JY249_07p024a>¶
仁大度而吾不以嚴濟之是以水濟水也故上以寛吾以肅上¶
以緩吾以急上以仁吾以義不猶徐疾甘苦之相成耶吾故曰¶
昭烈之厚恩德以收眾心者君道也孔明之以嚴治蜀者相道¶
也¶
楊升菴愼曰宋儒論孔明爲後主寫申韓管子六韜曰孔明不¶
以經術輔導少主而乃以刑名兵法何耶唐子西云人君不問¶
撥亂守文要以制略爲貴後主寛厚襟量有餘而權略知謀不¶
足當時識者咸以爲憂六韜述兵權多奇計管子貴輕重愼權¶
衡申子覈名實韓子攻事情施之後主正中其病藥無高下要¶
在對病萬金良藥與病不對亦何補哉此言當矣予又觀古文¶
<pb:CK-KZ_JY249_07p024b>¶
苑載先主臨終勅後主曰申韓之書益人意智可觀誦之三國¶
志載孟孝裕問卻正太子情尙正以䖍恭仁恕答之孝裕曰如¶
君所道皆家門所有耳吾今所問欲知其權略知調何如耳然¶
則孝裕之見葢與孔明合而觀申韓書亦先主遺命也獨以是¶
病孔明不惟不成人之美亦不識時務矣¶
楊升菴曰輟耕錄載俞豹論諸葛孔明忠於玄德而非忠於漢¶
獻以漢獻尙在而玄德之立爲不當也此說謬矣習鑿齒曰惠¶
公朝秦而子圉以立更始猶存而光武舉號先主合議討賊是¶
宜速尊以奉大統民欣反正出觀舊物可謂識時之卓見豹葢¶
亦未嘗見此論也寡陋不學如此不自知而輕議大君子眞可¶
<pb:CK-KZ_JY249_07p025a>¶
惡也陶九成取之亦輕薄子哉¶
楊升菴曰諸葛孔明草廬中與昭烈論取天下先取荆益待天¶
下有變則一軍出隴右一軍出荆襄亦欲犄角取雍耳其後關¶
羽已失襄陽則孔明右臂已斷天下形勢非復草廬中所料矣¶
是故魏延嘗欲以奇兵取長安孔明不從葢無犄角故也天若¶
祚漢關羽尙在襄陽孔明以大軍出隴右而許洛之間又有徙¶
都之警則孔明可以端坐而得長安何至乘危儌幸用魏延之¶
䇿哉¶
楊升菴曰張華問李密曰孔明言教何碎密曰昔舜禹皋陶相¶
與語故得簡大雅語與凡人言宜碎孔明與言者無已敵言教¶
<pb:CK-KZ_JY249_07p025b>¶
是以碎耳華善之¶
楊升菴曰漢昭烈於十六年冬從劉璋之迎而擊張魯是時孔¶
明留守荆州至明年乃自葭萌據涪出法正之計昭烈亦强忍¶
從之若使孔明在舉措當不如此今以取劉璋爲孔明病葢亦¶
未之考也¶
楊升菴曰正德戊寅予訪余方池編修於武侯祠見壁間有詩¶
云劍江春水綠沄沄五丈源頭日又曛舊業未能歸後主大星¶
先已落前營南陽祠宇空秋草西蜀關山隔暮雲正統不慙傳¶
萬古莫將成敗論三分後有題云此詩始終皆武侯事子美或¶
未過之方池不以爲然予曰此微顯闡幽不隨人觀場者也惜¶
<pb:CK-KZ_JY249_07p026a>¶
不知其姓氏¶
楊升菴曰宋書引諸葛孔明之言曰來敏亂郡過于孔文舉此¶
事不經見當表出之葢孔文舉名過其實清談廢事已有晉人¶
之風使遇孔明必遭李平廖立之罰後人稱之只以才學耳¶
楊升菴曰杜子美詩不嫁惜娉婷此句有妙理讀者忽之耳陳¶
后山衍之云當年不嫁惜娉婷傅粉施朱學後生不惜捲簾通¶
一顧怕君着眼未分明深得其解矣葢士之仕也猶女之嫁也¶
士不可輕於從仕女不可輕於許人也着眼未分明相知之不¶
深也古人有相知之深審而始出以成其功者伊尹孔明是也¶
有相知不深確乎不出以全其名者嚴光蘇雲卿是也有相知¶
<pb:CK-KZ_JY249_07p026b>¶
不深闖然以出身名俱失者劉歆荀彧是也白樂天詩寄言痴¶
小人家女愼勿將身輕許人亦子美之意乎¶
楊升菴曰非澹泊無以明志非甯靜無以致遠非寛大無以兼¶
覆非慈厚無以懷眾非平正無以制斷此五語出淮南子主術¶
訓下篇葢古之格言而淮南述之孔明又舉以教子也然五語¶
之中淡泊甯靜二語足以該下三語矣孔明博學而精擇如此¶
又心欲小而膽欲大智欲圓而行欲方能欲多而事欲鮮亦出¶
淮南子而孫思邈引之然膽欲大之語有病不若志欲大之善¶
也能欲多而事欲鮮此句不可少孔明思邈同引淮南子語而¶
優劣不同也¶
<pb:CK-KZ_JY249_07p027a>¶
楊升菴曰文子引老子曰人生而靜天之性也感物而動性之¶
欲也漢儒取入禮記遂爲經矣若知其出於老氏宋儒必曲爲¶
譏評但知其出於經則護持交贊此亦矮人之觀場也又如澹¶
泊明志甯靜致遠本出於淮南子而諸葛稱之若儒者知其爲¶
劉安語又肯取乎¶
楊升菴曰武侯出師表今世所傳皆本三國志按文選所載先¶
帝之靈下若無興德之言六字他本皆無於義有缺當以文選¶
爲正¶
楊升菴曰抱朴子曰魏武帝嚴刑峻法果於殺戮乃欲用諸葛¶
孔明孔明自陳不樂出身武帝謝遣之曰義不使高世之士辱¶
<pb:CK-KZ_JY249_07p027b>¶
於汚君之朝也其鞭撻九有草創皇基亦不妄矣按此則操嘗¶
徵召孔明矣事不見於史當表出之嗚呼操之不屈孔明不殺¶
關羽眞有人君之度豈止雄于三國耶¶
楊升菴曰朱子謂孔明之學本申韓淵明之學本老莊此語末¶
學不敢議亦不敢從¶
楊升菴曰詩有頍者弁士冠禮注滕薛名蔮爲頍今未笄冠者¶
着卷幘頍象之所生也輿服志夫人有紺繪幗古畫婦女有頭¶
施紺冪者卽此制也諸葛武侯以巾幗遺司馬懿巾幗女子未¶
笄之冠燕京名雲髻蜀中名曇籠葢笑其堅壁不出如閨女之¶
匿藏也幗音與[巾*貴]同古對切今音與國同非也¶
<pb:CK-KZ_JY249_07p028a>¶
楊升菴曰隋内史李德林著論曰後主傳云蜀無史職故災祥¶
靡聞按黃氣見於柹歸群烏墮於江水成都言有景星出益州¶
言無宰相氣若史官不置此事安得從而書之葢由父辱受髠¶
故加茲謗議者也志稱王崇補東觀許葢掌禮儀又郄正爲秘¶
書郞廣求益部書籍斯則典校無闕屬辭有所矣而陳評云蜀¶
不置史官者得非厚誣諸葛乎又按後主景耀元年史官奏景¶
星見大赦攺元夀自書之而自戾之何耶¶
楊升菴曰傅玄云武侯誠一時之異人也入無遺刃出有餘糧¶
楊升菴曰漢末之董承耿紀晉初之諸葛母丘齊興而有劉康¶
袁粲周滅而有王謙尉逈斯皆破冢徇國視死猶生而厯代諸¶
<pb:CK-KZ_JY249_07p028b>¶
史皆書之曰逆將何以激揚名教何以勸事君者乎古之書事¶
也令賊臣逆子懼今之書事也使忠臣義士羞若使南董有靈¶
必切齒於九泉之下矣¶
王弇州世貞曰孔明與子瑜爲親昆季而公休則從弟也孔明¶
爲漢丞相秉國子瑜至大將軍亦參預吳大政而公休仕魏至¶
司空各以身分事三國而不相猜又皆三公也又皆自致功名¶
封徹侯而公休獨不終卽世說所載蜀得其龍吳得其虎魏得¶
其狗而公休之望實俱下下矣第考其行事恐公休亦不分爲¶
狗也在洛與夏侯太初齊名爲吏部郞中丞尙書皆有望實出¶
鎭夀春使一方肅戢及敗死而麾下數百人無一降敵者且曰¶
<pb:CK-KZ_JY249_07p029a>¶
爲諸葛公死不恨此豈常人所能及哉抑不但公休而巳也卽¶
子瑜之子元遜事事效孔明孔明相幼主則亦相幼主孔明伐¶
魏則亦伐魏孔明斬馬謖則亦斬朱異孔明責李嚴則亦責孫¶
嘿循跡而效之此其所以愈速禍也且夫山越之收何下於孟¶
獲之擒而淮南之勝亦有光於祁山之捷其所以人情相徑庭¶
後事遂霄壤者孔明密元遜疎孔明靜元遜躁孔明遂而順元¶
遜遂而踞孔明嚴而仁元遜嚴而刻耳嗟乎孔明之忠漢也與¶
子瑜之忠吳也思遠之繼孔明而死忠也尙之死孝也夀知之¶
亦能言之公休之忠魏也夀不知之矣後世尙能知之而元遜¶
之忠吳也後世亦不知嗚呼夀不惟不知也而列公休於鍾會¶
<pb:CK-KZ_JY249_07p029b>¶
列元遜於孫峻孫琳不亦𡨚哉¶
王弇州曰儒至宋而衰矣彼其睥睨三代之後以末世無一可¶
者而不能不心折於孔明乃孔明則自比於管樂而勸後主讀¶
韓非子之書何以故宋儒之所得淺而孔明之所得深故也宋¶
以名舍之是故小遇遼小不振大遇金大不振孔明以實取之¶
是故蕞爾之蜀與强魏角而恒踞其上¶
甯都董天錫曰古者寓兵于農居則有養而變則有衞故不得¶
巳而用之而民樂從後之論兵者奇正變通大本不出乎此嘗¶
讀漢書見武侯之勸農講武木牛之運八陣之圖深得古人兵¶
農相資之意及覩是編又知其治兵之法有不泥古而可行今¶
<pb:CK-KZ_JY249_07p030a>¶
者知論將之先才器忠善用人之以擇以試以勵務俾各盡其¶
能與夫應機謹候察情之有益于兵蠧弊驕惡之爲兵害者皆¶
發前人之未發信兵家之至論也書不曰兵而曰心表其獨得¶
之妙又以見天下事無不出於一心也是書傳布已久士多習¶
聞而用之有效者幾譬之大匠然規矩能與人而巧不能與人¶
耳然舍是規矩亦無以爲方圓矣夫蜀魏之强弱不待辨而魏¶
乃懼之如虎者以有武侯在也抑侯之能此卓有本源觀靜以¶
成學學以廣才之論則平日之涵養造就固無容議而所謂漢¶
賊不兩立王業不偏安又其心純乎忠義之發宜其事業光明¶
俊偉克稱王佐之才也¶
<pb:CK-KZ_JY249_07p030b>¶
莆田林文俊曰予讀史至諸葛忠武侯事未嘗不反覆太息也¶
漢之末造群雄竝起曹操以鬼蜮之雄逞其詐力以脅制天下¶
孫權亦乘間據有江東當時一時才智之士爭爲之用不復知¶
有劉氏矣侯獨起從先主于三顧之後曰帝室之冑也曹丕旣¶
篡漢乃勸先主正位于蜀以紹漢統而其爲心直以滅賊興漢¶
爲巳任其言曰漢賊不兩立王業不偏安侯之志葢可見矣所¶
惜者炎祚告終使其功不克就然千載之下讀出師二表猶凛¶
然知討賊大義而背君徇利者無所逃于天地之間其于綱常¶
豈不重有頼哉¶
漵浦鄧啓愚曰余考漢世佐命之勳如子房者始以黃石運略¶
<pb:CK-KZ_JY249_07p031a>¶
繼以赤松逃名弄丸於楚漢間絶不受人世𡽪纒高絶千古漢¶
之末季炎光燼矣而挽虞淵之日無過武侯試稽其運籌决策¶
與子房埒奈功不酬志業不盡忠秋風五丈原而後往往令人¶
於邑此于侯何憾葢侯所能盡者子房之略所不能得者子房¶
之遇子房之遇高祖赤符初剖虎將策士如林如雨何難恢霍¶
武侯之遇後主譬之大匠扶旣傾之厦而支吾侏儒之内匠之¶
才竭矣竭才而無救于傾此非匠之過也意有大物者主之所¶
謂成敗利鈍不能逆睹者耶侯起家南陽當其躬耕時容與草¶
廬已耳其鼎足三分之略豹變八陣之圖實豫定之非卒辦之¶
鈴閣則草廬何可眇乎莘野一犁春雨潤商祚三亳桐江一綫¶
<pb:CK-KZ_JY249_07p031b>¶
金風繫漢家九鼎則南陽誅茅之地固天地之隩區帝王之䇿¶
府哉余筮仕時橫襟而思往哲每讀出師二表輙欲泣下詎意¶
承簡命厠守南陽當坐嘯行部之暇披閱輿圖見龍岡蜿蜒而¶
起伏淯波澄泓而蕩漾問侯之廬何在則見飾以殿閣秀以松¶
楸豈其與始基相肖似惟是後之人爲侯尸祝之飾耳侯固計¶
神州之陸沉者安計草廬哉宛人宗令幹卿先生因以志侯其¶
爲圖傳詩記諸體備焉夀諸梓余曰此幹卿不忘武侯權輿之¶
雅意也夫龍岡與淯波常在則此志應不朽誰謂稗官野史不¶
足以備汗青之一七也(幹卿泗水寅槇也)¶
¶	
<pb:CK-KZ_JY249_07p032a>¶
* 漢丞相諸葛忠武侯集卷之十九¶
** 　評論¶
龍川陳諒酌古論曰英雄之士能爲智者之所不能爲則其未¶
及爲者葢不可以常理論矣騏驥之馬足如奔風升高不軒履¶
濕不濡度山越塹瞬息千里而適値一馬葢亦能然則雖有此¶
駿而不足以勝之也于是駕以輕車鳴以和鸞步驟中度緩急¶
中節鏘鏘乎道途之間能行千里而能不行雖無一時之駿而¶
久則有萬全之功所以然者乖所能而出其所不能可以扼其¶
喉而奪之氣也且譎詐無方術略橫出智者之能也去譎詐而¶
示之以大義置術略而臨之以正兵此英雄之事而智者之所¶
<pb:CK-KZ_JY249_07p032b>¶
不能爲矣故夫譎詐者司馬仲達之所長也使孔明而出于此¶
則是以智攻智以勇擊勇而勝負之數未可判孰若以正而攻¶
智以義而擊勇此孔明之志也而何敢以求近效哉故仲達以¶
姦孔明以忠仲達以私孔明以公仲達以曓孔明以仁仲達以¶
詐孔明以信兵未至而仲達之氣且沮矣八陣列于前四頭八¶
尾觸處爲首進無速奔退無遽走突兵不能觸其膺奇兵不能¶
繚其背伏兵不能衝其脇追兵不能襲其後諜間無所窺詐謀¶
無所用當之則破觸之則靡鋒未交而仲達之能已乖矣夫仲¶
達出奇制勝變化如神天下莫不憚之雖孫權亦以爲可憚而¶
仲達亦自負其能也孔明以步卒十餘萬西行千里行行然求¶
<pb:CK-KZ_JY249_07p033a>¶
與之戰而仲達以勁騎三十萬僅能自守來不敢敵去不敢追¶
賈詡等嘗逼之戰矣兵交卽敗不敢復出姑以待斃爲名而其¶
爲計者不過日夕望其死而無他術也彼豈孔明敵哉論者以¶
孔明制戎爲長奇謀爲短雖知者亦止以爲知其短而不用吾¶
獨謂其能爲而能不爲將以乖仲達之所能而出其所不能也¶
故吾嘗論孔明而無死則仲達敗關中平魏可舉吳可并禮樂¶
可興請遂言之夫仲達以所能要其君壓其同列而誇其國人¶
令歛重兵而自守姑白待其斃然孔明始試其兵或以饑退晚¶
年雜耕渭濱爲久駐之基木牛流馬日運而至則其斃不可待¶
矣遲之一二年仲達將何辭哉不戰則君疑之同列議之國人¶
<pb:CK-KZ_JY249_07p033b>¶
輕之其身不安其英氣無所騁固不免于戰戰之則敗耳敗則¶
魏人破膽郡縣響震引兵略地關中可有分慰居民彰明漢德¶
然後舉兵而臨關東勢如破竹所攻者下關東平則諭以信義¶
燕趙可指揮而定矣至五六年而魏明卽世齊王踐位上下相¶
疑蕭墻釁起引兵合進可以一舉而覆其巢穴俘其君臣分定¶
州縣安集流亡魏旣舉則吳人膽破矣况權之末年猜疑益甚¶
果于殺戮雖陸遜不能自明至十年而遜又沒彼步隲全琮之¶
徒復相繼云亡權之勇決之氣亦已就衰嫡庶分爭内不能制¶
于是使蜀漢之師順流而下荆襄之師乘勢而進一軍出夏口¶
一軍出晥城一軍出廣陵吳之群臣無亮敵也攻城略地孰能¶
<pb:CK-KZ_JY249_07p034a>¶
禦之盡一年之力而吳可舉江東旣平天下旣一偃武修文彰¶
善癉惡崇教化移風俗數年之間天下略治然後興典禮修正¶
樂斯民復見太平之盛矣且孔明之治蜀王者之治也治者實¶
也禮樂者文也焉有爲其實而不能爲其文者乎人能捐千金¶
之璧而不能辭遜者天下未之有吾固知其必能興禮樂也不¶
幸而天不相蜀孔明早䘮天下猶未能一而况禮樂乎使後世¶
妄儒得各肆所見以議孔明者天也非人之所能爲也又曰孔¶
明伊周之徒也而論之者多異說以其適時之難而處英雄之¶
不幸也夫眾人皆進而我獨退雍容草廬三顧後起挻身托孤¶
不放不攝而人無間言權逼人主而上不疑勢傾群臣而下不¶
<pb:CK-KZ_JY249_07p034b>¶
忌厲精治蜀風化肅然宥過無大刑故無小帝者之政也以佚¶
道使人雖勞不怨以生道殺人雖死不怨殺者王者之事也孔¶
明皆優爲之信其爲伊周之徒也而論者乃謂其自比管樂委¶
身偏方特霸者之臣爾是何足與論哉甚者至以爲非仲達敵¶
此無異于兒童之見也彼豈非以仲達之言而信之耶而不知¶
其言皆譎也仲達不能逞其譎於孔明故常伺孔明之開闔妄¶
爲大言以譎其下論者特未之察耳如孔明出祁山仲達出兵¶
拒之聞孔明將芟上邽之麥卷甲疾行晨夜往赴孔明糧乏已¶
退仲達譎言曰吾倍道疲勞此曉兵者之所貪也亮不敢據渭¶
水此易與耳軍無見糧而轉軍與戰縱能勝之後得以繼此亦¶
<pb:CK-KZ_JY249_07p035a>¶
少辨事機者之所必不爲也仲達心知其然外爲大言以譎其¶
下耳已而孔明出斜谷仲達又率兵拒之知孔明兵未逼渭引¶
軍而濟背水爲壘孔明移軍且至仲達譎言曰亮若勇者當出¶
武功依山而陣若西上五丈原諸軍無事矣夫敵人之兵已在¶
死地而率眾直進來與之戰此亦少辨事機者之所不爲也仲¶
達知其必不出此姑誑爲此言以妄表其怯以示吾之能料且¶
以少安其三軍之心也故孔明持節制之師不用權譎不貪小¶
利彼則曰亮志大而不見機多謀而少決好兵而無權凡此者¶
皆伺孔明之開闔妄爲大言以譎其下此豈其眞情也夫善觀¶
人之眞情者不于敵存之時而于敵亡之後孔明之存也仲達¶
<pb:CK-KZ_JY249_07p035b>¶
之言則然及其殁也仲達按行其營壘歛袵而嘆曰天下奇才¶
也彼見其規矩法度出于其所不能爲恍然自失不覺其言發¶
也可以觀其眞情矣論者不此之信而信其譎豈非復爲仲達¶
所譎哉唐李靖談兵之雄者也吾嘗讀其問對之書見其述孔¶
明兵制之玅曲折備至曾不一齒仲達彼曉兵者固有以窺之¶
矣書生之論曷爲其不然也孔明距今且千載矣未有能諒其¶
心者吾憤孔明之不幸故備論之使世之成敗論人物者其少¶
戒也¶
赫瀛曰余嘗俯仰古今尙友往哲上下千百年間若蜀武侯者¶
竊嘉其才猷忠藎足埒三代人物迨按部公餘披閱雜錄則有¶
<pb:CK-KZ_JY249_07p036a>¶
野史俞文龍氏置異議於侯者大都謂備稱中山靖王之後世¶
數難考藉令爲劉族屬西伐東征當如光武之事更始且備初¶
言主上蒙塵孤不度德量力欲伸大義於天下其詞甚正自侯¶
以跨荆益成伯業之說進而備志始移後亦未嘗使一介行李¶
詣行在請命獻帝帝尙在輙自稱王及聞遇害又不能如董公¶
說高祖縞素討賊且拒費詩之諫遽卽帝位天無二日民無二¶
王侯顧悖之猶嘵嘵以興復漢室爲辭萬一果能興復將置漢¶
帝於何地總之侯識時務而不明大義忠於備而不忠于漢室¶
噫果若俞言是以尾孝之行責奇男子而訾王良造父不能引¶
敝轅䇿羸馬也夫玄德之興距中山靖王纔三百餘年其世數¶
<pb:CK-KZ_JY249_07p036b>¶
載在譜牒章明較著而侯草廬傾葢之間輙稱曰帝冑又豈馮¶
虛無稽之譚矧劉荆州呼爲弟董國戚與之盟劉公子又尊爲¶
叔而阿瞞君臣狡猾伎倆易變黑白卒不聞一言誣誹宣非劉¶
氏以惑亂天下眎聽夫王郞一起而眞僞立破備而假劉氏也¶
當時耳目誰得而盡掩之且天下者高祖之天下非獻帝之天¶
下帝方蒙塵炎燼幾絶侯非不欲間關秦隴冀向虞淵取日而¶
捧之九霄上但操之心無獻帝久矣獻帝在許不啻贅旒必欲¶
輔帝雖使伊尹持籌呂望秉鉞方叔騰劍召虎揚戈無能爲也¶
將駢首就斃已爾帝旣不可輔則簡族屬中賢者而從之立之¶
是社稷爲重之義其誰曰不宜若謂獻帝尙在當如光武之於¶
<pb:CK-KZ_JY249_07p037a>¶
更始一切禀命則是時帝幽别所臣下且不知所在將誰禀而¶
誰聽之設曰吾盡吾心而姑此之行則操必矯天子之命散放¶
兵仗卽今年所合萬餘明年所合三萬一朝俱盡又以徵詣許¶
下當此之時何以爲計若不聽焉而彼固有辭若一聽焉而危¶
亡立至而玄德之大事去卽鼎足之業亦罔濟矣侯豈慮不及¶
此哉故不得已而王又不得已而帝以爲昭烈可扶吳魏可平¶
中原可復則新莽雖出文叔復興將重覩建武盛事如不可爲¶
亦天也吾敢逆覩成敗而遂甘心耶且漢中之王在九錫建魏¶
之後武擔之爲立獻帝遇害之年亦非朝起義暮徽稱者埒也¶
彼縞素發喪者董公假義之謀侯出師二表義動鬼神祁山六¶
<pb:CK-KZ_JY249_07p037b>¶
出愾搖萬祀直欲與湯武竝駕而伯仲伊呂顧肯踵襲故智貽¶
笑方來爲哉自蜀有昭烈炎運復熾漢家宗廟尙血食者數十¶
年是忠昭烈者忠漢室也向使侯堅卧不出則分鼎事業必不¶
成吾恐魏之篡漢不在黃初而在建安之十九年矣侯豈識時¶
務而不明大義者哉夫懸臆說以商陳跡疇曰不能筦要樞以¶
中肯棨誰敢言易當侯之時處侯之地請藉君一籌假君一鉞¶
能自必懸定鼎分之勢豫中荆益之謀若持左劵若契虎符矣¶
乎能親扶日輦使鐘𥵂不移廟貌如故矣乎能前竝當塗後肩¶
典午左右馳突扼吭捬背而制其命矣乎建武之賊雖徧天下¶
而挈短論長較相比對曾不足當孫曹司馬之一侯徒以討賊¶
<pb:CK-KZ_JY249_07p038a>¶
一念與之馳逐則鼎足之功主固難乎光武臣尤難于馮鄧也¶
聞擲樗蒲者較盧雉操艨艦者審風雲今者盧雉之勢常在孫¶
曹而獻皇則否風雲之變躬於昭烈而吳魏倡之故尫羸喘息¶
之餘潰北孤危之氣縱使援神羿之弓不能落竝出之日仗鏌¶
邪之劍不能定羣起之兵奈何獨以天無二日民無二王責昭¶
烈之爲日爲王也夫獻帝之日巳隕矣獻帝之王已授矣此而¶
不自爲日不自爲王又將誰爲之避二日二王之嫌而忍絶皇¶
統甘付賊臣雖黃髫尺孺且知不可矣故其言曰漢賊不兩立¶
王業不偏安又曰臣鞠躬盡瘁繼之以死其不肯㩦日與王而¶
付之賊臣也亦決矣志三國者徒以讐憾竄剌典實攟摭事故¶
<pb:CK-KZ_JY249_07p038b>¶
至帝魏寇蜀貶侯太甚故當時興復討賊之事修問臣節之禮¶
皆蕩泊無聞是故羣後來之吻也至元晦作綱目予之正統以¶
續春秋天王之義而侯之忠始白侯而不知大義孰爲知大義¶
哉余展謁侯祠於益州城南援筆識此因表侯之心與其所遇¶
之時以辨夫議侯者且俟後之君子擇焉¶
王士騏冏伯曰孔明與徐庶方是相知庶自見先主而於孔明¶
則勸先主就見知孔明之必不屈也庶已從先主而失母之後¶
亮任之詣曹公知庶之必不留也庶雖降曹乃心在蜀黃權亦¶
爾噫此非孔明之通物情乎¶
王冏伯曰諸葛公七縱七擒振古未有狄人心服千載如新而¶
<pb:CK-KZ_JY249_07p039a>¶
本傳第以三語盡之苦心妙用俱不可尋夀于是乎可恨¶
王冏伯曰李邈之免死亮之力也而一言失意直以狼虎目之¶
邈眞險人哉後主怒而誅之差强人意¶
　按華陽國志曰李邈字漢南昭烈領益州牧邈讓昭烈爲不¶
　宜有司將殺之武侯爲請得免久之爲丞相參軍侯殺馬謖¶
　邈諫失侯意侯卒邈上疏曰呂祿霍禹未必懷反叛之心孝¶
　宣不好爲殺臣之君直以臣懼其偪主畏其威故姦萌生亮¶
　身杖强兵狼顧虎視五大不在邊臣嘗危之今亮殞没葢宗¶
　族得全西戎靜息大小爲慶帝怒下獄誅之¶
王冏伯曰後出師表云劉繇王朗各據州郡論安言計動引聖¶
<pb:CK-KZ_JY249_07p039b>¶
人羣疑滿腹眾難塞胷今𡻕不戰明年不征使孫䇿坐大遂并¶
江東此臣之未解二也按此似借影而少照應先後文勢俱不¶
如此此下定有一轉似以劉繇王朗自譬而以孫䇿譬曹丕然¶
千餘年來未經拈出小子騏亦何敢自信一日過庭敬質於先¶
司寇司寇沈吟久之曰汝言亦似有理此本出於張儼默記容¶
有脫誤耳¶
王冏伯曰許靖欲踰城出降先主薄之不用法正說曰天下有¶
獲虛譽而無其實者許靖是也若其不禮天下之人以是謂主¶
公爲賤賢宜加敬重以眩遠近是以丞相孔明至爲之拜所謂¶
英雄所見略同也¶
<pb:CK-KZ_JY249_07p040a>¶
王冏伯曰東坡謂出師二表與伊訓說命相表裏知言哉而陳¶
夀則先之其曰論者或怪亮文彩不豔而過于丁甯周至臣愚¶
以爲咎繇大賢也周公聖人也考之尙書咎繇之謨略而雅周¶
公之誥煩而悉何則咎繇與舜禹共談周公與羣下矢誓故也¶
亮所與言盡眾人凡士故其文指不及遠也以周公爲比其尊¶
之亦至矣至于將略之貶非夀本心以媚司馬懿耳而夀實知¶
武侯其所稱述亦多斟酌如曰亮才於治戎爲長奇謀爲短理¶
民之幹優於將略而所與對敵或値人傑加眾寡不侔攻守異¶
體故雖連年動眾未能有克昔蕭何薦韓信管仲舉王子城父¶
皆忖已之長未能兼有故也亮之器能理政抑亦管蕭之亞匹¶
<pb:CK-KZ_JY249_07p040b>¶
也而時之名將無韓信城父故便功業陵遲大義不及耶葢天¶
命有歸不可以智力爭也此語灼然孔明聞之必且爲之三嘆¶
獨東坡所謂旣不能全其信義以服天下之心又不能奮其知¶
謀以絕曹氏之手足宜其屢戰屢卻則其誣孔明甚矣取劉璋¶
何妨信義曹丕僞位已定植何能爲死諸葛猶能走生仲達何¶
嘗屢戰屢卻而輕于持論如此此則可恨耳于夀奚譏焉或謂¶
子旣輯武侯全書矣是集亦可已乎曰彼以紀事此以紀言彼¶
主于經世非識時務者見以爲雜此則文人墨士一觸目而可¶
知武侯公誠之心形于文墨可以知其人之意理而有補於當¶
世此亦陳夀之言爾爾夀未爲不知也¶
<pb:CK-KZ_JY249_07p041a>¶
　附載楊去奢刻侯集序引論一十九則¶
楊去奢合刻忠武靖節二編序云忠武靖節者漢諸葛忠武侯¶
晉陶靖節先生二編合刻也客過而問焉曰聞之先正出則爲¶
孔明處則爲元亮今是之合也强同焉其若潛見之分何答曰¶
唯唯否否夫易稱龍德時乘御天解不在易地皆然之旨乎漢¶
晉末造天命人心旣委轡於操裕乃心王室者不勝其故主遺¶
民之悲思而無可奈何其屯否同是故抱膝長嘯不帝冑不玄¶
德不三顧不田不淵也而述酒荆軻等作殆欲爲孔明之事徒¶
寄之酒巾籬菊之間而志節同不甯惟是東漢尙節義晉人喜¶
風流而二季之族望如荀文若陳長文王謝子弟輩咸甘心佐¶
<pb:CK-KZ_JY249_07p041b>¶
逆攘臂元勳節義風流掃地盡矣緜竹一戰父子殉國而後鞠¶
躬盡瘁之燕貽始萬全而無憾雖有五男兒總不好紙筆以幸¶
免入洛之機雲無慙忠孝之瞻尙而試較彼聲華門第祇貽文¶
墨紙筆之𨾗詬者竟何如也其才不才迥異而承考克家卒酧¶
本志同迺若東漢文章去西京間不啻萎薾矣晉人詩賦流連¶
光景緜弱綺靡不堪大雅而淸眞簡貴一洗當時習陋匪特出¶
師二表歸去一詞爲然日月經天光彩常新未見鼎立而三者¶
其爲典謨風雅同而揆厥誦讀或獨觀大畧或不求甚解其深¶
心妙悟葢罔弗同也昔謝叠山先生編次文章軌範一書人爲¶
評註而獨至出師歸去二篇則歛手閣筆嗚呼此豈獨重其文¶
<pb:CK-KZ_JY249_07p042a>¶
哉而景仰之同然亦可槩見已况夫龍德何常魚水君臣曾未¶
展其雲霄之一羽而成都桑畝還復蕭然隆中薖軸無心出岫¶
倦飛知還宛爾神龍含霧卷舒自如奚潛匪見奚見匪潛而又¶
奚潛見之不同客曰善乃今知尙友論世不必易地而始同也¶
是編之合復奚疑焉明萬厯已未嵗立夏前三日¶
楊去奢題諸葛忠武侯書序云按陳夀志所載諸葛氏二十四¶
篇開府作牧等書具存目錄而裴松之註時引亮集云云至蘇¶
東坡葉水心迺有不見全書之嘆則侯集之亡久矣追惋散軼¶
彌深豔羨近歲婁東王冏伯重輯武侯全書匪特在侯不容少¶
此至於𢎞濟世業勸奬忠孝鬱爲大觀而世多不見見亦不賞¶
<pb:CK-KZ_JY249_07p042b>¶
嗟乎枕中鴻寶帳内論衡豈爲不知者道哉今余是編實本冏¶
伯更張位置僅三之一增損事辭殆十之九葢因合刻而自成¶
别本匪掩前書而故立同異也互考當自悉之又味傳言好爲¶
梁父吟不言自作若今所傳步出齊城門意義庸淺奚取而好¶
吟之黃陵廟記亦絶不類當時語氣别有附乙以竢明者又按¶
傳封武鄉侯諡忠武而後人只稱武侯不解何義因題其端曰¶
諸葛忠武侯書言書不言集不忘集也原集旣亡安得云全而¶
取贋慁眞疑誤後學如新書將苑等類則匪必陳裴不載冏伯¶
不取而始辨也是用商之同志甯覈毋濫云萬厯已未夏至楊¶
時偉識¶
<pb:CK-KZ_JY249_07p043a>¶
楊去奢曰按全書遺事篇搜輯諸書及各乘志浩衍閎博良見¶
苦心特太繁雜間多冗長至引抱朴子訛妄之譚韋南康胡僧¶
之事未經駁正評論篇惟楊戯陳夀張儼袁孝尼習鑿齒諸人¶
可爾碑銘僅劉鎭南裴晉公二篇詩則太白少陵東坡數首餘¶
直爲芟去¶
楊去奢曰玄德孔明堯舜之心也托孤受遺唐虞之盛也陳夀¶
稱其心神無貳君臣之至公古今之盛軌斯知言哉而孫盛謂¶
爲詭僞其謬甚矣後此彌留豈少話言而釁隙旋起安能以榻¶
前數語縶人手足耶¶
楊去奢曰忠孝大節千古難之子孫世美抑又難之難矣惟忠¶
<pb:CK-KZ_JY249_07p043b>¶
武獨無遺憾焉當其兄弟三人分仕三國匪不各忠所事而瑾¶
以峻夷誕以昭族雖處不幸皆非其罪也而視孔明之榮衰思¶
慕固已懸矣恪才搆禍死不殉國去瞻尙之從容慷慨又何如¶
哉¶
楊去奢曰博望燒屯事陳夀志原載建安十一年以前而三顧¶
隆中則十二年事也今俗說屬之孔明有初出茅廬第一功語¶
頃來謝少連王冏伯皆誤歸之三顧以後葢不知昭烈自善用¶
兵正不必盡歸美孔明也且自燒屯不云敵屯¶
楊去奢曰後主四十年無可表見者後世遂以庸懦爲嫌而愚¶
獨謂其𢎞量英斷其大有三宮府内外悉委丞相旣不中制又¶
<pb:CK-KZ_JY249_07p044a>¶
絶嫌猜一也及丞相亡殁三十年不事更張不設丞相二也怒¶
誅李邈三也而誅邈更奇豈特差强人意而已哉¶
楊去奢曰孔明與兄子瑜書云旣蒙東朝遇厚依依於子弟又¶
子喬良器爲之惻愴見其所與亮器物感用流涕按幼記此牘¶
謂是痛惜子喬家庭感愴耳近檢吳書孫翊傳曰翊子松爲射¶
聲校尉都鄕侯黃龍三年卒蜀丞相諸葛亮與兄瑾書云云其¶
悼松如此由亮養子喬咨述故云據此則有不勝疑異者因攷¶
子喬之卒在建興元年癸卯今云松卒黃龍三年辛亥去喬卒¶
已九年矣豈喬向時之咨述始爲今日之惻愴耶披尋書意都¶
不涉松區區咨述遂至感涕揆之情事無一合者絶不省其所¶
<pb:CK-KZ_JY249_07p044b>¶
謂悼松者果安在也將以陳志爲不審又無是理裴註素精參¶
駁亦無一語殆不可曉故特拈所疑以俟商確¶
楊去奢曰孔明與吳王書云所送白毦薄少按白毦結毦向誤¶
認爲帽毦借用吾友錢功甫云羽毛飾也從耳不從目方知讀¶
書不識字何啻千里因改正之¶
楊去奢曰建興十二年孔明師出武功屯田渭濱約吳同時大¶
舉向使營星助曜魏難支矣卽元遜所謂吳攻其東漢入其西¶
彼救西則東虛重東則西輕葢良算也元遜不死伯約不孤漢¶
事或未可知而天不祚漢可爲永恨若元遜不負門風雅志忠¶
孝千載而下猶凛凛生氣足繼周公瑾魯子敬云¶
<pb:CK-KZ_JY249_07p045a>¶
楊去奢曰忠武南征事炳耀宇宙今古無兩而陳氏紀之甚略¶
信如伯冏所恨¶
楊去奢曰按陳傳諸葛集本名北出全書改云北伐名義正矣¶
第後主一詔實六師之前矛孔明二表竝千古之正氣而敘列¶
混淆今爲整揭若夫營星告隕遺恨未酧英雄襟淚千載扼腕¶
故雖文長公𤥎之危計伯約元遜之虛䇿亦爲節錄以附侯志¶
焉¶
楊去奢曰按仲達之當孔明也一遇於城固而遁還再遇於上¶
邽而斂跡纔有鹵城之戰喪師衂將自是渭南之壘藉口仗節¶
據原得勢本其所深忌也而故言無事以安眾心遂至甘受畏¶
<pb:CK-KZ_JY249_07p045b>¶
蜀如虎之譏巾幗婦人之辱然則孔明將略益見所長而懿且¶
不能料之亦足騐矣彼奕棋二國手之喻豈其然乎¶
楊去奢曰按衞公六花猶元子云常山蛇勢也善乎東坡詩云¶
神兵非學到自古不留訣馬隆李靖之說謂善師其意而巧借¶
其名可耳¶
　按李靖有六花陣謂本武侯八陣舊法¶
楊去奢曰昭烈伐吳侯不在行也而升菴八陣圖記曰八陣圖¶
在夔者葢侯從先主伐吳防守江路行營布伍之遺制豈誤耶¶
永安宮卽魚復縣改名少陵詩崩年亦在永安宮所稱白帝城¶
是也昭烈病篤召侯託孤於此葢曾至焉而制作先後則未容¶
<pb:CK-KZ_JY249_07p046a>¶
輕辨矣¶
楊去奢曰孔明之寓荆州知之者惟德公德操元直軰耳雖以¶
昭烈久同流寓思賢若渴而未之前聞必因元直之言而始見¶
曹瞞未得荆州何緣欲用孔明且污君之云豈操自謂抑誰指¶
耶夫鞭撻九有草創皇基而不得人士第一流奚取不妄而蘇¶
子瞻楊用修皆據爲談資殆所不解¶
楊去奢曰荆州自景升作牧玄德流寓時曹操方與袁氏父子¶
相持用師幽冀者幾及數年故襄郡無曹劉之爭而昭烈有髀¶
肉之歎也如果爲兵衝安得長嘯登游高吟樂山耶葢弇州亦¶
偶未之思耳李安卽太傅椽李興王隱晉書云興一名安¶
<pb:CK-KZ_JY249_07p046b>¶
　按弇州宛委餘編曰南陽有諸葛祠又有諸葛草廬在郡城¶
　西南七里卧龍岡上疑在漢末曹劉兵衝非諸葛避兵之所¶
　復閱宋人一小說云南陽乃襄中之鄕名也水經沔水又東¶
　過山都縣東北注新野山都縣治沔水又東經樂山北注諸¶
　葛好爲梁父吟多所登遊俗以樂山爲名沔水又東經隆中¶
　注孔明舊宅所謂三顧臣於草廬之中卽此地也劉𢎞之鎭¶
　襄陽命李安作宅銘此似可據¶
楊去奢曰擇主而得英雄擇婦而得醜女雖曰天作之合而千¶
古善擇者葢無如孔明矣然木牛流馬法實繇婦傳葢亦一大¶
英雄而天所生以佐侯者也¶
<pb:CK-KZ_JY249_07p047a>¶
楊去奢曰予編次諸葛忠武書旣竣客有卒業而笑云忠武書¶
盡於此哉文中子曰諸葛亮而無死禮樂其有興乎子遺之何¶
也時偉蹶然而起曰吾誤矣遂因而思宋儒諸先生評論無一¶
載焉者卽微客言自知其善忘而多遺也客曰夫一人之見不¶
足以盡一書一書之紀不足以備千古又奚疑焉時偉曰竊觀¶
宋儒諸先生咸不以文中子之言許孔明敢問何說也客曰名¶
不正則言不順言不順則事不成而禮樂不興孔明之言曰漢¶
賊不兩立名正言順何事不成揖讓征誅何所不備而刑罰之¶
中至有感泣而發病者唐虞三代之規模高光二祖之締構葢¶
至孔明而略無遺憾焉舍此而别求所謂禮樂此則後世之禮¶
<pb:CK-KZ_JY249_07p047b>¶
樂而決非堯舜周孔之禮樂也且孔明正名於蜀亦猶夫子正¶
名於衞其雍容禮樂亡論已卽身死敵庭子若孫死戰地慷慨¶
從容竟與天地同其和節彼南渡之宋迺至不可名言而禮固¶
已壞矣而樂固已崩矣而方且釋干戈以譚禮樂又且外干戈¶
以求禮樂然則蜀未嘗亡而宋未嘗存也爲宋計者惟有君死¶
苫塊臣死金革如岳武穆之壯心怒髮直搗黃龍府而後已設¶
不幸而斬焉滅亡不猶愈於奄然靦然偏安百年之爲多辱乎¶
哉曰孔明鵬舉必能殱魏搗金乎曰未可知也司馬懿之善守¶
宗弼之善謀非一時足制其死命者而孔明鵬舉皆孤忠獨運¶
協贊者少若夫營星告墜誣獄沉𡨚雖天不助順而要亦未必¶
<pb:CK-KZ_JY249_07p048a>¶
非所以善二侯之終也客退而憶其言若有可思者併錄之以¶
自志遺忘之儆時已未六月望酷暑日臝孫記於瓜牛廬中¶
¶	
¶	
¶	
¶	
¶	
¶	
¶	
¶	
<pb:CK-KZ_JY249_07p048b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_07p049a>¶
* 漢丞相諸葛忠武侯集卷之二十¶
** 　論¶
　　八陣論　　　　　　　　　　　　　　李昭玘¶
兵陣之事有不可以言者有不得不言者衞靈公在諸侯之任¶
當以守法爲職不當問陣有不仁之資宜以修德爲務不宜問¶
陣然且問之此孔子所以不對也所謂不可以言者也然孔子¶
不對衞靈公之問將以立教耳至其自謂則曰我戰則克其請¶
伐罪則曰以魯之眾加齊之半宜可克是則使孔子中天下而¶
立定四海之民其行兵用師之際必有道矣其不肯驅烏合無¶
律之民以用之立死之地決矣當是時也兵陣之事將習之不¶
<pb:CK-KZ_JY249_07p049b>¶
暇而况於言乎此所謂不得不言者也世之不善講學者恥於¶
戎事之不知則未嘗不以孔子闢衞靈爲藉口彼不知孔子之¶
闢其旨有在而文事必有武備乃吾儒之所當言倘曰吾知道¶
而已兵非吾之所知其不當問者闢之以此而當問者亦闢之¶
以此是無乃拘而害事也哉儒者之於天下亦何所用也哉今¶
夫古之用仁義之師者莫如武王爲王者之佐者莫如太公爲¶
武王太公者疑若專以曲直老壯爲定計凡覆殺之機布設軍¶
勢之事當絶弗道而其六韜之書乃有鳥雲山兵鳥雲澤兵等¶
篇其所以較勝負利害之際者甚詳豈武王太公至是而變仁¶
義爲譎詐邪直以爲德之不懷則兵之必用則凡所以御兵制¶
<pb:CK-KZ_JY249_07p050a>¶
敵之道不可不講之耳然此尙有可諉者曰六韜非太公之書¶
葢戰國相傾之士借太公以爲巿者至於詩書爲帝王之遺跡¶
豈復有可諉者耶而有扈之役則曰左不攻於左汝不恭命右¶
不攻于右汝不恭命御非其馬之正汝不恭命牧野之誓則曰¶
今日之事不愆於六步七步乃止齊焉不愆於四伐五伐六伐¶
七伐乃止齊焉宣王征徐方之詩亦曰綿綿翼翼不測不克又¶
何敦陣整旅之能廢也夫左治其左右治其右六步七步之旅¶
進不可不同心四伐五伐六伐七伐之擊剌不可不併力與夫¶
綿綿以爲奇而使敵不測翼翼以爲正而使敵不克自帝王之¶
時已然而書與詩載之未嘗以爲恥後世之士乃獨恥言之豈¶
<pb:CK-KZ_JY249_07p050b>¶
非好名而不適實之弊哉葢聞古之制陣其名不一有以三才¶
名者日月星辰斗杓一左一右一迎一背謂之天陣邱陵水泉¶
左右前後之利謂之地陣用車用馬用文用武謂之人陣此三¶
才之辨也有以五時名者春爲牝陣弓爲前行夏爲方陣㦸爲¶
前行季夏爲圓陣矛爲前行秋爲牡陣劍爲前行冬爲伏陣盾¶
爲前行此五時之辨也有以四獸名者使商人爲前兵象白虎¶
使羽人爲前兵象玄武使徵爲人前兵象朱雀使角爲人前兵¶
象青龍此四戰之辨也有以五行名者木之直金之圓火之銳¶
水之曲土之方此五行之辨也凡若是者因類制名固不可殫¶
數而八陣之名尤爲異同若所謂一方二圓三牝四牡五衝方¶
<pb:CK-KZ_JY249_07p051a>¶
六車輪七罘八鴈行是一八陣也若所謂金木水火土天地¶
人又一八陣也若所謂車箱洞當金車上中黃土鳥雲鳥翔火¶
折衝木龍騰𨚫月水鴈行行鵝鸛天車輪地虎翼人又一八陣¶
也紛紜異口其無定論如是至於天地風雲龍虎鳥蛇以是八¶
物制爲八名兵家者流多於此歸焉則八陣之定論亦有在矣¶
然是八物者亦信其所從名之當否耳考其根抵陣之所以八¶
者自有所祖述葢其法肇於黃帝具於成周而變化於諸葛孔¶
明非諸葛孔明之獨能爲是也昔黃帝潛通八卦而建一都之¶
法默會九天而設三軍之制是以周公則而象之以九夫爲井¶
四井爲邑四邑爲邱四邱爲甸四甸爲縣四縣爲都自九夫之¶
<pb:CK-KZ_JY249_07p051b>¶
井至於四縣之都而得乎一都之法又以五人爲伍五伍爲兩¶
四兩爲卒五卒爲旅五旅爲師五師爲軍自五人之伍至於五¶
師之軍而合乎三軍之制至於孔明則又上探黃帝之微意下¶
采成周之遺法因而循之與道神之革而化之與時宜之而陣¶
法備焉故其制爲八陣自九夫爲井而演之縱橫皆八而有八¶
八六十四陣者所以通乎八卦也立爲三軍自五人爲伍而演¶
之周旋皆九而有九九八十一陣者所以會乎九夫也然則孔¶
明之所祖述者可謂深且遠矣非與夫古人之精神心術流通¶
爲一者疇能爾哉李興曰推之八陣不在孫吳若求八陣於孫¶
吳之書則孫吳之書固無有也是不知孔明之祖述在彼而不¶
<pb:CK-KZ_JY249_07p052a>¶
在此也愚故曰肇於黃帝具於成周變化於諸葛孔明非孔明¶
之獨能爲是也嗚呼八陣之法黃帝旣以北逐獯鬻南平蚩尤¶
戡黎於板泉省方於崆峒底定萬國旁羅七曜周公旣以此誅¶
紂伐奄膺戎狄懲荆舒而孔明又以此平定南中響震關輔斬¶
王雙走郭淮殺張郃以成鼎足之强則其明效大騐已可見矣¶
後世之言兵孰不欲得其遺法而師承之然昧其法者莫如晉¶
之桓温明其法者莫如唐之李靖此又不可不知也壘石八行¶
行去二丈此其爲武侯之遺跡眞與僞皆未可知而桓温幸僚¶
屬之不識遽欺之曰此常山蛇勢也夫常山蛇者在兵法謂之¶
率擊其首則尾至擊其尾則首至擊其中則首尾俱至考之陣¶
<pb:CK-KZ_JY249_07p052b>¶
勢特曲直一陣勢耳烏在爲八哉且武侯所祖在黃帝周公而¶
温信於率然之說比之李興謂不在孫吳者尙或有愧故曰昧¶
其法者莫温若也唐太宗問李靖曰卿所製六花陣出何術乎¶
靖曰臣本諸葛亮八陣法也大陣包小陣大營包小營隅落鈎¶
連曲折相對古制如此乃爲圖陳之夫驅馳於戎馬之間識兵¶
形陣法者莫如太宗而靖有六花之制乃不知其所出必待剖¶
喻明白而後悟則靖之於八陣深矣又非守其緒餘糟粕者之¶
比也愚故曰明其法者莫靖若也雖然論其深妙固未易以立¶
談判考其大綱則不過奇正二字而已葢古之制軍合萬二千¶
五百人而爲軍其爲伍者一千一百二十五其爲兩者二百五¶
<pb:CK-KZ_JY249_07p053a>¶
十十取三焉而爲奇其餘七以爲正四奇四正而八陣生焉是¶
其分陣之數有奇有正也囘旋九攢以象天四平正列以象地¶
散渙邪直以爲風前大後銳以爲雲天地風雲四者陣之正也¶
延邪綿直以爲龍蟠前合後開以爲虎翼彌蔓散洽以爲鳥翔¶
囘屈包羞以爲蛇蟠龍鳥虎蛇四者陣之奇也是其布陣之形¶
有奇有正也天子上將居中而不動疑兵游軍出没而無常是¶
其用陣之勢有奇有正也乃若陣行之踈陣戰之密其人之列¶
面之相向背之相承陣間容陣隊間容隊曲間容曲前禦其前¶
後當其後左防其左右防其右行必魚貫立必鴈行長以衞短¶
短以救長囘軍轉陣以前爲後以後爲前進無速奔退無遽走¶
<pb:CK-KZ_JY249_07p053b>¶
雖絶成陣雖散成行四頭八尾觸處爲首先動爲陽輕疾猛厲¶
其勢險其節短後動爲陰持重固密不動如山其倐忽幽闇神¶
出鬼没千變萬態而不可致窮則又所謂奇正之相生如環之¶
無端者八陣之制如此然則爲今日計將欲誅不庭戡亂略可¶
不務乎雖王者之兵鼓之以道德征之以仁義有征無戰善師¶
不陣也而其不幸有頑然不服者以是爲權謀之助非小補也¶
嗟乎物不終靜故受之以動當純坤用事則陰疑於陽而飛龍¶
野戰當大朴旣散則聖道竝起而戎馬生郊則有力吞八荒爭¶
截九有而生民之類騷然不甯黃帝於此順殺氣以作兵法文¶
昌以命將而又制爲陣法以貽後代豈得巳者哉葢所謂生道¶
<pb:CK-KZ_JY249_07p054a>¶
殺民威不軌而成文德也而後世經生儒士爭非之并與孔明¶
之祖述者黜焉一旦乘以倉卒之變而有抗衝之事其將若之¶
何然非黃帝孔明者旣以大繆而法之不守德之不修專以嗜¶
殺自封殖爲事者其爲生民之禍亦豈細故耶故鄭之魚麗鵝¶
鸛魏之鶴列晉之三行楚之二廣二盂徒以逞一巳之欲而挈¶
赤子於肝腦塗地耳其得罪於君子不亦甚乎孔子所以不對¶
衞靈公而孟子亦嘗闢善陣善戰爲民賊者豈非爲此等者慮¶
哉夫仁義權謀後世不可偏廢一於仁義則拘而不通專於權¶
謀則寖入於詐而無以自反於正區區之慮每及乎此故力陳¶
武侯八陣之美以謹後世之武備而又闢魚麗鵝鸛之屬以終¶
<pb:CK-KZ_JY249_07p054b>¶
孔子爼豆之意焉¶
　說¶
　　八陣圖說　　　　　　　　　　　　　范　蓀¶
夔州八陣之磧聞天下厯千有餘年至今存於峽口之江浦往¶
時每過其下惑於傳聞眩於目擊終莫得其說今䝉恩從宦於¶
此始得以暇日登崇臺而縱觀之臺高而磧平累石粲然一一¶
數之而無差於是推尋其意而爲之說曰陣法之大要方圓奇¶
正而巳爾武侯之法前爲八者八皆東嚮其勢直而方後爲十¶
二者二皆南北嚮其勢曲而圓方者所以爲正也圓者所以爲¶
奇也夫奇者正之餘李靖所論握奇文是也方圓相生奇正相¶
<pb:CK-KZ_JY249_07p055a>¶
捄而陣法無餘事矣然則前爲八者八後爲十二者二何也曰¶
此分數之法皆以八計之是以爲八陣也前爲八者八總而計¶
之爲八八六十四後爲十二者二總而計之爲三八二十四凡¶
爲八者十一絶長補短而三分之以其二爲正而以一爲奇合¶
爲八八矣古八陣之法其别凡八李筌陰經以爲常山之勢者¶
是也武侯之法爲陣者一而已非古八陣也然而爲常山之勢¶
者固自若桓温之言近之矣若武侯之所以爲八者未知温能¶
悉之否也五人爲伍五伍爲兩萬二千五百人爲隊二百五十¶
十取三而以爲奇者古也武侯之法八八六十四爲正三八二¶
十四爲奇是十一取三焉以爲奇則精於古矣夫奇正也方圓¶
<pb:CK-KZ_JY249_07p055b>¶
也陰陽也一而已矣方者其陰圓者其陽也前爲方者八八六¶
十四後爲圓者三八二十四絶長補短大槩二陰而一陽其在¶
易二陰而一陽爲震倍之四陰而二陽爲臨嗟乎武侯之意倘¶
取諸此乎古者用奇之法或取於中或列於左右或伏於後處¶
於中者李靖之握奇是也列於左右者淮陰侯與楚戰垓下之¶
勢也伏於後則武侯之法司馬遷書言漢與楚決勝垓下淮陰¶
侯自以二十萬當之皇帝在後孔將軍居左費將軍居右絳侯¶
柴將軍又在皇帝後淮陰侯先合不利𨚫孔將軍費將軍縱楚¶
兵不利淮陰侯復乘之楚以大敗史傳之紀軍陣未有詳於此¶
者淮陰侯與高帝絳侯柴將軍所居之軍正也孔費二將列於¶
<pb:CK-KZ_JY249_07p056a>¶
左右者奇也淮陰侯喜以弱致人故其爲奇者列於左右將佯¶
𨚫而後勝武侯節制之師使爲奇而將出於左右者常匿於後¶
以固其軍正兵旣有所恃而奇兵唯無出出將不可禦此司馬¶
仲達之所避而終身不敢與戰也然武侯之法亦密矣¶
　贊¶
　　忠武侯贊　　　　　　　　　　　　　楊　戯¶
忠武英高獻䇿江濱攀吳連蜀權我世眞受遺阿衡整武齊文¶
敷陳德教理物移風賢愚競心僉忘其身誕靜邦内四裔以綏¶
屢臨敵庭實耀其威研精大國恨於未期¶
　　三國名臣贊　　　　　　　　　　　　蘇　軾¶
<pb:CK-KZ_JY249_07p056b>¶
西漢之士多知謀薄於名義東漢之士尙風節短於權略兼之¶
者三國名臣也而孔明巍然三代王者之佐殆未易以世論¶
　　諸葛武侯畫像贊　　　　　　　　　　蘇　軾¶
密如神鬼疾若風雷進不可當退不可追晝不可攻夜不可襲¶
多不可敵少不可欺前後應會左右指揮移五行之性變四時¶
之令人也神也仙也吾不知之眞卧龍也¶
　　諸葛武侯畫像贊　　　　　　　　　　張　栻¶
維忠武侯識其大者仗義履正卓然不舍方卧南陽若將終身¶
三顧而起時哉屈伸難平者事不昧者幾大綱旣得萬目乃隨¶
我奉天討不震不悚惟一其心而以時動噫侯此心萬世不冺¶
<pb:CK-KZ_JY249_07p057a>¶
遺像有嚴瞻者起敬¶
　　諸葛忠武侯贊　　　　　　　　　　　楊維禎¶
連東吳服南粤未爲侯之功歌渭濱祭道上未爲侯之德衍八¶
陣運木馬未爲侯之能朝無赦民無譁未爲侯之職於戯立鼎¶
峙於三方受孤庸於六尺輔國政而國不疑竭民勞而民愈力¶
知之者以爲伊周之未遇其未知者以爲齊仲父漢宗臣之匹¶
也¶
　　諸葛忠武侯贊　　　　　　　　　　　宋　濂¶
龍門子曰三代而下有合於先王之道者孔明一人而其師以¶
正動義也委身事君忠也開誠布公信也御眾以嚴知也其功¶
<pb:CK-KZ_JY249_07p057b>¶
之不能成天也議者則謂其應變將略非其所長又謂其出師¶
不攻瑕而攻堅一出師乃與魏氏角其亡則宜又謂其仁義詐¶
力雜用以取天下所以失之是皆以權謀術數測孔明而孔明¶
明白正大之心初未嘗知之也若三者之議眞蛇鼠之見哉¶
　　武侯贊　　　　　　　　　　　　　　方孝孺¶
漢治任法難乎大臣惟忠武公千載一人綜覈萬變以義而動¶
虎耀龍驤天下震恐極其智能亂不足平天實厄之大勳無成¶
成敗紛然處之甚暇論其所存伊呂流亞古學不傳士氣益卑¶
公心不亡百世之師¶
　　武侯贊　　　　　　　　　　　　　　楊　溥¶
<pb:CK-KZ_JY249_07p058a>¶
草廬三顧出師二表志復中原天日皎皎¶
　　諸葛忠武侯贊　　　　　　　　　　　劉惟德¶
嗟炎漢之失鹿得南陽之卧龍遂扶三分之國於天下復立八¶
陣之圖於蜀中忠精貫日義氣吐虹爲一朝之儁傑邁千古之¶
英雄出師獻表方陳要略休兵千屯欲建大功雖云魏吳之主¶
在智謀自謂超于管仲樂毅脫使湯武之君出其才實可配於¶
伊尹周公噫爲臣盡忠希公之蹤¶
猗歟武侯德侔三代抱膝長吟孰易其介自都將相孰以爲泰¶
轉危爲安以小擊大雖嫌不辭之死靡懈人雖云亡不亡者在¶
　　三國名臣頌贊　　　　　　　　　　　袁　宏¶
<pb:CK-KZ_JY249_07p058b>¶
頌曰孔明盤桓俟時而動遐想管樂遠明風流治國以禮人無¶
怨聲刑罰不濫没有餘泣雖古之遺愛何以加茲及其臨終顧¶
託受遺作相劉后授之無疑心武侯受之無懼色繼體納之無¶
貳情百姓信之無異辭君臣之際良可詠矣¶
贊曰堂堂孔明基宇宏邈器同生民獨禀先覺標榜風流遠明¶
管樂初九龍盤雅志彌確百六道䘮干戈迭用苟非命世孰掃¶
雰雺宗子思甯薄言解控釋褐中林鬱爲時棟¶
　祭文¶
　　祭諸葛忠武侯文¶
維嘉靖十八年𡻕次己亥三月已巳朔越初八丙子¶
<pb:CK-KZ_JY249_07p059a>¶
大明皇帝遣駙馬都尉鄔景和禮部侍郞¶
諭祭于漢忠武侯諸葛亮曰養高隆中非三顧不起戮力王室¶
拜二表乃行觀其褫孟德走仲達孔明其人豪也歟惜乎將星¶
殞地中道而殂漢遂不振皆天也非人之所能爲也表忠有祠¶
諭祭有儀靈爽不昧尙其歆之¶
　　祭漢先主昭烈皇帝丞相諸葛忠武侯文　明蜀王¶
維洪武二十四年𡻕次辛未十二月二十八日敢昭告於漢昭¶
烈皇帝漢丞相諸葛忠武侯曰龍興雲從君明臣良曠千載而¶
一遇何會合之不常曰若稽古實惟成湯三聘莘野承筐是將¶
咸有一德革夏爲商厯嬴秦而兩漢孰能襲其遺芳偉中山之¶
<pb:CK-KZ_JY249_07p059b>¶
帝冑當羣雄之擾攘噓炎[舀*(火/又)]於寒灰時三顧於南陽情交懽於¶
魚水言靡間於關張保岷峨控荆湘三分天下開拓封疆信同¶
心而協力視當代而有光予丕仰於休風幸開國於是邦覩閟¶
宮之頽圯歎古栢之荒涼命我將士繚以垣墻屹棟宇之崔嵬¶
煥丹青之焜煌新規模於今日聚精神於一堂告厥成功我心¶
孔臧遣官致祭釃酒刲羊惟帝與侯神其洋洋佑我蜀民降福¶
穰穰¶
　　春秋制祭¶
維年月日河南南陽府知府(某)欽奉¶
朝命致祭於漢丞相諸葛忠武侯之神惟神學術正大出處光¶
<pb:CK-KZ_JY249_07p060a>¶
明功葢三分首委身於帝冑忠宣二表早發跡於隆中睠此邦¶
人永懷風節念草廬之久敝復祠宇之更新茲值(仲春仲秋)恪修祀¶
事仰祈靈貺昭格無窮¶
　　祭諸葛武侯文　　　　　　　　　　　王十朋¶
丞相忠武蜀之伊呂高卧南陽悲吟梁甫草廬之中三顧先主¶
將漢是興非劉曷與君臣魚水蛟龍雲雨才十曹丕志小寰宇¶
假令無死師一再舉吳魏可吞禮樂可許甯使英雄墮淚今古¶
將略非長庸史之語某受命天子來帥茲土夢觀八陣果至夔¶
州廟貌僅存風流可覩旁有關張一龍二虎安得斯人以消外¶
侮¶
<pb:CK-KZ_JY249_07p060b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY249_07p061a>¶
* 漢丞相諸葛忠武侯集卷之二十一¶
** 　别見¶
晉武昭王李暠寫諸葛武侯訓誡以勖諸子曰吾負荷艱難甯¶
濟之勳未建雖外總良能憑股肱之力而戎務孔殷坐而待旦¶
以維城之固宜兼親賢故使汝等未及師保之訓皆弱年受任¶
常愳弗克以貽咎悔古今之事不可以不知苟近而可師何必¶
遠也覽諸葛亮訓勵應璩奏諫尋其終始周孔之教盡在其中¶
矣爲國足以致安立身足以成名質略易通寓目則了雖言發¶
往人道師於此且經史道德如採菽中原勤之者則功多汝等¶
可不勉哉¶
<pb:CK-KZ_JY249_07p061b>¶
稽康與山濤書曰諸葛孔明不迫元直以八蜀華子魚不强幼¶
安以卿相此可謂能相終始眞相知者也¶
張柬之論戌姚疏云臣按姚州古哀牢國垣工荒外山岨水深¶
漢世未與中國通唐䝉開夜郞滇南而哀牢不附東漢光武末¶
始請内屬置永昌郡統之賦其鹽布氊罽以利中土其國西大¶
秦南交趾奇珍之貢不闕劉備據蜀甲兵不充諸葛武侯五月¶
渡瀘收其產入以益軍使張伯岐選取勁兵以增武備故蜀志¶
稱武侯南征後國以富饒此前世置郡以其利之也今鹽布之¶
稅不供珍奇之貢不入戈㦸之用不實於戎行賨貨之資不輸¶
於大國而空竭府庫驅率平人受役蠻戎肝腦塗地臣竊爲陛¶
<pb:CK-KZ_JY249_07p062a>¶
下惜之往諸葛武侯破南中卽用渠率統之不置漢官不留戌¶
兵言置官留兵有三不易置官必夷漢雜居猜嫌將起留兵轉¶
糧爲患滋重後復反叛勞費必甚故粗設綱紀自然久定臣謂¶
武侯之策誠盡覊縻蠻戎之要也(節文)¶
蘇子瞻任人䇿曰臣以爲宜如諸葛亮之治蜀王猛之治秦使¶
天下悚然人人不敢飾非務盡其心凡此者皆庸人之所大惡¶
而讒言之所由興也是故先主拒關張之間而後孔明得以盡¶
其才苻堅斬樊世逐仇騰黜席寶而後王猛得以畢其功(節文)¶
朱元晦武侯畫像跋云乾道丁亥予遊長沙見張敬夫書室有¶
武侯畫像甚古云是劉丈子駒家藏唐𨶒立本筆因謂敬夫盍¶
<pb:CK-KZ_JY249_07p062b>¶
爲之賛敬夫欣然口占立就語簡意到聞者歎服以爲非深知¶
武侯心事者不能道也王兄齊賢因摹本而屬敬夫手題其上¶
後二十九年齊賢諸子出以視予俯仰疇昔如昨日事而三君¶
子皆不可見矣爲之太息記其下方¶
朱元晦南軒集序云孟子没而義利之說不明於天下中間董¶
相仲舒諸葛武侯兩程先生屢發明之而世之學者莫之能信¶
是以其所以自爲者鮮不溺於人欲之私而其所以謀人之國¶
家則亦曰功利焉而已爾爰自國家南渡以來乃有丞相魏國¶
張忠獻公倡明大義以斷國論侍讀南陽胡文定公誦說遺經¶
以開聖學其託於空言見於行事雖若不同而於孟子之言董¶
<pb:CK-KZ_JY249_07p063a>¶
葛程氏之意則皆有所謂千載而一轍者(節文)¶
黃源上制置使書云自古用蜀者諸葛亮當第一而李德裕次¶
之德裕南抗宦北引天下之力以自重其爲功易就而亮獨以¶
蕞爾之國南抗蠻西抗戎東備吳北敵魏無天下之大援而功¶
視德裕過之夫亮爲力難矣昭烈亡後亮一步不出大城門者¶
三年而後爲渡瀘之役而後爲渭上之役夫堂之不植則其本¶
顚大城其堂也故三年而治之藩之不固則有後憂蠻戎其藩¶
也故力戰而服之蜀已安矣蠻戎已服矣於是乎出其兵以與¶
魏人角于其門亮之用蜀本末如此(節文)¶
陽節潘氏榮曰觀人才之吉凶知邦家之休戚漢儒有言曰正¶
<pb:CK-KZ_JY249_07p063b>¶
其誼不謀其利明其道不計其功葢人品不同而事業亦異是¶
不可以成敗論英雄也諸葛亮輔漢於蜀狄仁傑反周爲唐其¶
心一也郭汾陽克復二京而終身富貴岳武穆志存雪恥而身¶
死權姦其道同也孟德睥睨神器狐媚欺孤恨文若九錫之勸¶
而致之死篡逆之所爲也子儀功葢天下位極人臣杖郭曖肆¶
言之失而歸朝待罪臣子之所安也平生姦僞死見眞性操之¶
所以如鬼也鞠躬盡瘁死而後已亮之所以如龍也蘇武持漢¶
節於匈奴是舍生而取義眞卿陳禍福於希烈乃殺身以成仁¶
李陵衞律罪通于天邦昌劉豫心委于寇霍光擁立二君而子¶
孫誅滅是履盛滿而不止也韓琦定䇿兩朝而德望葢世識用¶
<pb:CK-KZ_JY249_07p064a>¶
舍行藏之道也陶潛爲晉處士心逸而日休楊雄爲莽大夫心¶
勞而日拙諸葛入寇晉史自帝魏也丞相出師漢賊明大義也¶
廢帝爲王唐經亂周紀也帝在房州萬古開羣䝉也故自初命¶
晉大夫爲諸侯以來千三百六十二年之間誅亂賊於旣死正¶
名分於當時定褒貶於往前示勸懲於來世此綱目之所以繼¶
獲麟而作也(節文)¶
葉水心曰余每惜晉人集諸葛亮事而今不存¶
張輔樂管優劣論曰孔明包文武之德文以甯内武以折衝其¶
行軍也路不拾遺毫毛不犯雅規宏濶已有功則讓于下下有¶
闕則躬自咎見善則遷納諫則改故聲烈震于遐邇也殆將與¶
<pb:CK-KZ_JY249_07p064b>¶
伊呂爭儔豈徒樂管爲伍哉¶
徐氏曰漢祚傾覆當時降賊貪生者非一人而諸葛瞻父子獨¶
能冒犯鋒刃視死如歸雖其姿質有過人者亦家法之有自也¶
孔明可謂有子有孫矣嗚呼瞻尙雖死其忠烈之風至今凛凛¶
猶有生氣彼爲臣不忠而偷生者視瞻能無愧乎¶
宋陳郁曰諸葛武侯薦馬超于先主關羽恐其出已右移書問¶
之武侯曰可與翼德竝驅馳衡然非髯將軍比也羽聞而喜余¶
謂武侯此語旣不掩超之美又有以結羽之心深沉大略可涯¶
涘耶當其兵數敗衂時下教曰今非將不善兵不眾而敗葢亮¶
未聞過耳諸君攻亮之過則兵決可勝夫人有失誰不懷忌而¶
<pb:CK-KZ_JY249_07p065a>¶
武侯獨願聞其過豈不誠大丈夫哉¶
張文成曰輔幼主者爲周公易爲孔明難¶
柳子六逆論云昭烈之顧孔明三代明良之盛事¶
方正學王履道孝思堂記云履道家乎蜀蜀之士若司馬相如¶
楊雄雖能顯其親於無窮而德不足李令伯以孝稱于後世而¶
君子不能無憾可以當仁人孝子而無愧者惟諸葛武侯張敬¶
夫爲然斯二賢者皆百世之士也人不以百世之士自期則其¶
所思者不遠矣履道好古而文篤行而温他日致其身爲名臣¶
以不忘其親使天下後世因孝思之堂誦履道之德其尙有考¶
於吾言也(節文)¶
<pb:CK-KZ_JY249_07p065b>¶
袁了凡曰苻堅得王猛擬先主之得孔明以余觀之孔明龍卧¶
南陽且不爲吳魏起况羌狄耶雖先主帝室之冑猶必三顧而¶
後出而猛起徒以呂婆樓一呼且孔明志殱漢賊以宏王業而¶
猛不過語及時事堅大悅是堅實懷公子光之心將起猛以圖¶
大事而猛慫恿以成之苻生之變又不特與聞乎故而已出處¶
大致夷夏大防君臣大分猛鹵莽如此以擬孔明不亦蛣𧎉之¶
比神龍乎若夫以眾望誅苻法而不能救以辱已譖樊世而殺¶
之視開誠布公者又遠矣¶
吳養心曰孔明三代之遺才王猛豈其儔匹哉若論劉玄德之¶
信任則堅實無愧之矣¶
<pb:CK-KZ_JY249_07p066a>¶
　按晉時秦王生飲酒無晝夜乘醉多所殺戮東海王堅殺之¶
　自立爲秦天王先是尙書呂婆樓薦王猛於堅謂其人謀略¶
　不世出堅因婆樓以招猛一見如舊友語及時事堅大悅自¶
　謂如劉玄德之遇諸葛孔明也¶
熊禾上書言孔明之在南陽管幼安之在東海張九齡之在曲¶
江陽城之在晉鄙三代而下論天下人物亦當首稱又如蜀之¶
文翁閩之常衮首開一方文治凡若此類宜悉詔郡國按其舊¶
志採其尤著者悉以來上列之羣祀¶
楊升菴楚雄府定遠縣新建儒學記云雲南楚雄府屬縣曰定¶
遠舊未有學按察司提學副使仰齊胡公堯時建議上請于朝¶
<pb:CK-KZ_JY249_07p066b>¶
始命建學盛舉也經始於嘉靖二十六年孟秋釋菜於二十七¶
年長至學成宜有記縣之官師請于胡公公乃猥以愼嘗從事¶
秉筆後屬爲記之愼參按圖經域志定遠在漢爲越嶲郡地三¶
國時諸葛忠武侯征南中營於此今之望子洞遺址尙存唐武¶
德中置西濮州貞觀中更名髳州後訛稱牟州宋世淪於段高¶
二僭至於元立牟州千戸至正改爲定遠州國朝因定遠之名¶
而降州爲縣百七十年而始建學皇明文治之遙聲名之盛使¶
仲尼之道與王化遠邇多士生斯時斯地亦厚幸矣嗚呼漢之¶
斥土名越嶲者以斯地實越嶲水以彰休盛然特爲僻土服遠¶
言爾武侯南征天威赫著而文治猶未遑唐則先服後叛宋則¶
<pb:CK-KZ_JY249_07p067a>¶
畫界陸沉雖合爲一統而其俗無譏焉國家以綱常爲治禮樂¶
爲教雲臯雖去神臯萬里而氣厚風和君子道行洪武初元已¶
入榮被天言之褒矣咨爾多士涵泳聖涯豈可以憬彼自棄乎¶
矧髳濮之名巳見牧野其歸仁膺化已兆於武王允淸之代而¶
武侯之所過化則澹泊明志之道眞甯靜致遠之心學諸士子¶
獨無興起之思乎夫學亦多說矣肇始于六經而發揮於諸儒¶
更僕不可終而起也獨舉武侯澹泊甯靜之二言者以古者建¶
學立師必本其地望希賢懷古恒首其儒先武侯在定遠固名¶
宦之首稱巨擘亦後學之指南元龜藏焉修焉之餘而俯焉仰¶
焉息焉游焉之暇而詠焉繹焉亦可以爲成人矣由是而之焉¶
<pb:CK-KZ_JY249_07p067b>¶
以上希乎聖教敢謂無其人乎庸書以俟若夫建學諸與有勞¶
者皆列其名銜於碑之陰¶
黃孟起三國志序曰三志所載惟蜀爲簡夀歸咎于相亮之不¶
設史官似也而後主紀乃云史官言景星見豈是時史官主禨¶
祥不司記註耶卽使史缺專官而當時蜀士秦宓譙周之倫皆¶
博雅好論著聞見宜非乏也不甯惟是相亮王佐之才其用兵¶
經武司馬宣王至畏之如虎八陣圖木牛流馬迄今無能窺其¶
祕者夀爲蜀人親見其行事乃謂管蕭亞匹將略非其所長則¶
何也豈所謂修𨚫于相亮父子者不盡誣耶抑亮所敵者司馬¶
氏而夀後爲晉臣不得不枉其筆耶嗟乎夀欲絀蜀蜀不爲絀¶
<pb:CK-KZ_JY249_07p068a>¶
也揜亮亮不爲揜也索米貽譏祇足自點耳¶
晁氏曰序稱謹進便宜十六事一治國二君臣三視聽四納言¶
五察疑六治民七舉措八考黜九治軍十賞罰十一喜怒十二¶
治亂十三教令十四斬斷十五思慮十六陰察陳夀錄孔明書¶
不載此䇿疑依託者按此板翻刻在大梁李獻吉序¶
東漢總論略云後主纘位孔明以文武之才兼將相之任八不¶
毛而七擒孟獲忘𡻕月而六出祁山功葢三分名高八陣司馬¶
懿畏之如虎甘受巾幗之遺方圖鞠躬盡力而中營星已吿殞¶
先正云天心去漢孔明扶之不足亶其然乎¶
誠齋文膾云民心思漢王郎假之而有餘天心去漢孔明扶之¶
<pb:CK-KZ_JY249_07p068b>¶
而不足¶
表宜以遠大爲本不以華藻爲先若曹子建之表可謂成文矣¶
諸葛武侯之表劉主裴公之辭侍中羊公之讓開府可謂德音¶
矣(李克翰林論)¶
三蘇不取孔明老泉謂孔明棄荆州而就巴蜀吾知其無能爲¶
也止爲棄荆一事全然不考孔明草廬見先主之言已云荆州¶
用武之地棄而不取乃先主之失以此病孔明不亦誤乎(湖廣¶
志辯疑)¶
論語稱季氏富於周公可見周公當時亦富諸葛武侯身殁之¶
後亦有桑八百株田數十頃古之人不貪財不近名如此葢其¶
<pb:CK-KZ_JY249_07p069a>¶
心大公至正之心也(五什爼)¶
元楊奐讀通鑑至論漢魏正閏大不平之遂修漢書駁正其事¶
因作詩云風烟慘[⺡*(火/又)]駐三巴漢燼將燃蜀婦髽欲起温公問書¶
法武侯入寇寇誰家後見通鑑綱目其書乃寢¶
陳仁錫曰親賢臣遠小人隆中之言也若問小人爲誰平耶謖¶
耶延耶儀耶皆擢用之人也何以置對雖然勇任過嚴立法隆¶
中豈可及哉¶
張遺曰宣和畫譜稱諸葛武侯能畫故八陣圖之形勢見于分¶
布粲然可觀馬援聚米爲山谷定是好手此豈濡毫砥墨規唐¶
撫宋者所能夢見耶(藏弆集)¶
¶	
