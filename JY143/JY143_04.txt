#-*- mode: org; -*-
#+TITLE: 淮南鴻烈解
#+DATE: 2011-05-31 17:00:07
#+PROPERTY: kxid KX144
#+PROPERTY: title 淮南鴻烈解
#+PROPERTY: baseedition YP-C
#+PROPERTY: source 重刊道臧輯要考正版
#+PROPERTY: dz DZ1184
#+PROPERTY: id JY143
#+PROPERTY: JUAN 0
#+PROPERTY: JUAN 022
#+PROPERTY: JUAN 022
#<md:CK-KZ_JY143_04p001a>¶
<pb:YP-C_JY143_11xuji-08-0001a>¶
@fw重刋道藏輯要¶
* 淮南鴻烈解¶
　　　　　　　　　　　　　　　　　　@by許愼記上¶
　　
** 兵略訓(兵防也防亂之萌皆在略謀解喻至論用師之意也)¶
古之用兵者非利土壤之廣而貪金玉之略(略獲得也)將以存亡繼¶
絶平天下之亂而除萬民之害也凡有血氣之蟲含牙帶角前¶
爪後距有角者觸有齒者噬有毒者螫有蹏者趹喜而相戲怒¶
而相害天之性也人有衣食之情而物弗能足也故羣居雜處¶
分不均求不贍則爭爭則强脅弱而勇侵怯人無筋骨之强爪¶
牙之利故割革而爲甲鑠鐵而爲刃貪昧饕餮之人殘賊天下¶
#<md:CK-KZ_JY143_04p001b>¶
<pb:YP-C_JY143_11xuji-08-0001b>¶
萬人搔動莫甯其所居聖人勃然而起乃討强暴平亂世夷險¶
除穢以濁爲清以危爲甯故不得不中絶(中絶謂若殷王中相絶滅)兵之所¶
由來者遠矣黃帝嘗與炎帝戰矣(炎帝神農之末世也與黃帝戰於阪泉黃帝滅之)顓¶
頊嘗與共工爭矣(共工與顓頊爭爲帝觸不周山)故黃帝戰於涿鹿之野(黃帝與蚩¶
尤戰於涿鹿涿鹿在上谷)堯戰於丹水之浦(堯以楚伯受命滅不義於丹水丹水在南陽)舜伐有¶
苗(有苗三苗)啟攻有扈(禹之子啟伐有扈於甘甘在右扶風郡)自五帝而弗能偃也又¶
況衰世乎夫兵者所以禁暴討亂也炎帝爲火災故黃帝擒之¶
共工爲水害故顓頊誅之教之以道導之以德而不聽則臨之¶
以威武臨之威武而不從則制之以兵革故聖人之用兵也若¶
櫛髮耨苗所去者少而所利者多殺無罪之民而養無義之君¶
#<md:CK-KZ_JY143_04p002a>¶
<pb:YP-C_JY143_11xuji-08-0002a>¶
害莫大焉殫天下之財而贍一人之欲禍莫深焉使夏桀殷紂¶
有害於民而立被其患不至於爲炮烙晉厲宋康行一不義而¶
身死國亡不至於侵奪爲暴此四君者皆有小過而莫之計也¶
故至於攘天下(攘亂)害百姓肆一人之邪而長海內之禍此大論¶
之所不取也所爲立君者以禁暴討亂也今乘萬民之力而反¶
爲殘賤是爲虎傅翼曷爲弗除夫畜池魚者必去猵獺(猵獺之類)養¶
禽獸者亦必去犲狼又況治人乎故霸王之兵以論慮之以策¶
圖之以義扶之非以亡存也將以存亡也故聞敵國之君有加¶
虐於民者則舉兵而臨其境責之以不義刺之以過行兵至其¶
郊乃令軍師曰無伐樹木毋扣墳墓毋爇五穀(爇燒)毋焚積聚毋¶
#<md:CK-KZ_JY143_04p002b>¶
<pb:YP-C_JY143_11xuji-08-0002b>¶
捕民虜毋收六畜乃發號施令其國之君傲天侮鬼決獄不辜¶
殺戮無罪此天之所以誅也民之所以仇也兵之來也以廢不¶
義而復有德也有逆天之道帥民之賊者身死族滅以家聽者¶
祿以家以里聽者賞以里以鄉聽者封以鄉以縣聽者侯以縣¶
尅國不及其民廢其君而易其政尊其秀士而顯其賢良振其¶
孤寡恤其貧窮出其囹圄賞其有功百姓開門而待之淅米而¶
儲之(淅漬)唯恐其不來也此湯武之所以致王而齊桓晉文之所¶
以成霸也故君爲無道民之思兵也若旱而望雨渴而求飲夫¶
有誰與交兵接刃乎故義兵之至也至於不戰而止晩世之兵¶
君雖無道莫不設渠壍傳堞而守(傅守也堞城上女墻)攻者非以禁暴除¶
#<md:CK-KZ_JY143_04p003a>¶
<pb:YP-C_JY143_11xuji-08-0003a>¶
害也欲以侵地廣壤也是故至於伏尸流血相支以日而霸王¶
之功不世出者自爲之故也夫爲地戰者不能成其王爲身戰¶
者不能立其功舉事以爲人者眾助之舉事以自爲者眾去之¶
眾之所助雖弱必强眾之所去雖大必亡兵失道而弱得道而¶
强將失道而拙得道而工國得道而存失道而亡所謂道者體¶
圓而法方背陰而抱陽左柔而右剛履幽而戴明變化無常得¶
一之原以應無方是謂神明夫圓者天也方者地也天圓而無¶
端故不可得而觀地方而無垠故莫能窺其門天化育而無形¶
象地出長而無計量渾渾沉沉孰知其藏凡物有朕唯道無朕¶
(言萬物可朕也而道不可朕也)所以無朕者以其無常形勢也輪轉而無窮象¶
#<md:CK-KZ_JY143_04p003b>¶
<pb:YP-C_JY143_11xuji-08-0003b>¶
日月之行若春秋有代謝若日月有晝夜終而復始明而復晦¶
莫能得其紀制刑而無刑故功可成物物而不物故勝而不屈¶
刑兵之極也至於無刑可謂極之矣是故大兵無創與鬼神通¶
五兵不厲天下莫之敢當建鼓不出庫諸侯莫不慴㥄沮膽其¶
處故廟戰者帝神化者王所謂廟戰者法天道也神化者法四¶
時也修政於境內而遠方慕其德制勝於未戰而諸侯服其威¶
內政治也古得道者靜而法天地動而順日月喜怒而合四時¶
呌呼而比雷霆音氣不戾八風詘伸不獲五度(獲誤也五度五行也)下至¶
介鱗上及毛羽脩脩葉貫萬物百族由本至末莫不有序是故¶
入小而不偪(偪迫)處大而不窕浸乎金石潤乎草木宇中六合振¶
#<md:CK-KZ_JY143_04p004a>¶
<pb:YP-C_JY143_11xuji-08-0004a>¶
毫之末(或曰宇中四宇也六合六合內)莫不順比道之浸洽滒淖纖微無所不¶
在是以勝權多也夫射儀度不得則格的不中(格射之椹質也的射准也)驥¶
一節不用而千里不至夫戰而不勝者非鼓之日也(鼓之日謂陳兵擊鼓¶
聞之日)素行無刑久矣故得道之兵車不發軔(軔車不支)騎不被鞍鼓¶
不振塵旗不解卷(卷束也)甲不離矢刃不嘗血朝不易位賈不去¶
肆農不離野招義而責之大國必朝小城必下因民之欲乘民¶
之力而爲之去殘除賊也故同利相死同情相成同欲相助順¶
道而動天下爲嚮因民而慮天下爲鬭獵者逐禽車馳人趍各¶
盡其力無刑罰之威而相爲斥闉要遮者(斥候也闉塞也)同所利也同¶
舟而濟於江卒遇風波百族之子捷椊招杼船(捷疾取也)若左右手¶
#<md:CK-KZ_JY143_04p004b>¶
<pb:YP-C_JY143_11xuji-08-0004b>¶
不以相得其憂同也故明王之用兵也爲天下除害而與萬民¶
共享其利民之爲用猶子之爲父弟之爲兄威之所加若崩山¶
決塘敵孰敢當故善用兵者用其自爲用也不能用兵者用其¶
爲己用也用其自爲用則天下莫不可用也用其爲己用所得¶
者鮮矣兵有三詆(爲大詆要事也)治國家理境內行仁義布德惠立正¶
法塞邪隧羣臣親附百姓和輯上下一心君臣同力諸侯服其¶
威而四方懷其德脩政廟堂之上而折衝千里之外拱揖指撝¶
而天下響應此用兵之上也地廣民眾主賢將忠國富兵强約¶
束信號令明兩軍相當鼓錞相望(錞錞于太鐘也)未至兵交接刃而敵¶
人奔亡此用兵之次也知土地之宜習險隘之利明奇政之變¶
#<md:CK-KZ_JY143_04p005a>¶
<pb:YP-C_JY143_11xuji-08-0005a>¶
察行陳解贖之數維抱綰而鼓之(綰貫抱係於臂以擊鼓也)白刃合流矢接¶
涉血屬腸輿死扶傷流血千里暴骸盈場乃以決勝此用兵之¶
下也今夫天下皆知事治其末而莫知務脩其本釋其根而樹¶
其枝也夫兵之所以佐勝者眾而所以必勝者寡甲堅兵利車¶
固馬良畜積給足士卒殷軫(殷眾軫乘輪多盛貌)此軍之大資也而勝亡¶
焉明於星辰日月之運刑德奇賌之數(奇賌陰陽奇秘之要非常之術)背鄉左¶
右之便此戰之助也而全亡焉良將之所以必勝者恒有不原¶
之智不道之道難以眾同也夫論除謹(論除爲賢除吏謹愼也)動靜時吏¶
卒辨兵甲治正行五連什伯明鼓旗此尉之官(軍尉所以尉鎭眾也)前後¶
知險易見敵知難易發斥不忘遺(發有所見斥斥度使視也)此侯之官也(軍侯¶
#<md:CK-KZ_JY143_04p005b>¶
<pb:YP-C_JY143_11xuji-08-0005b>¶
侯望者也)隧路亟(隧道也亟言治軍遂道疾)行輜治(行輜道路輜重)賦丈均(賦治軍壘尺丈均平)處¶
軍輯井竈通此司空之官也(軍司空補空修繕者)收藏於後遷舍不離無¶
淫輿無遺輜此輿之官也(輿眾也候領輿眾在軍之後者)凡此五官之於將也¶
猶身之有股肱手足也必擇其人技能其才使官勝其任人能¶
其事告之以政申之以令使之若虎豹之有爪牙飛鳥之有六¶
翮莫不爲用然皆佐勝之具也非所以必勝也兵之勝敗本在¶
於政政勝其民下附其上則兵强矣民勝其政下畔其上則兵¶
弱矣故德義足以懷天下之民事業足以當天下之急選舉足¶
以得賢士之心謀慮足以知强弱之勢此必勝之本也地廣人¶
眾不足以爲强堅甲利兵不足以爲勝高城深池不足以爲固¶
#<md:CK-KZ_JY143_04p006a>¶
<pb:YP-C_JY143_11xuji-08-0006a>¶
嚴令繁刑不足以爲威爲存政者雖小必存爲亡政者雖大必¶
亡昔者楚人地南卷沅湘(卷屈取也沅湘二水名)北繞潁泗(潁泗二水名也)西包¶
巴蜀東裹郯淮(巴蜀郯淮地名)穎汝以爲洫(洫溝)江漢以爲池垣之以鄧¶
林(鄧林沔水上險)綿之以方城(綿落也方城楚北塞也在南陽葉也)山高尋雲谿肆無景¶
(肆極也極溪之深不見景)地利形便卒民勇敢蛟革犀兕以爲甲冑脩鍛短¶
鏦(鏦小矛也)齊爲前行積弩陪後(積弩連弩)錯車衛旁疾如錐矢(錐金蔟箭羽之¶
矢也)合如雷電解如風雨然而兵殆於垂沙(垂沙地名)眾破於栢舉楚¶
國之强大地計眾中分天下然懷王北畏孟嘗君(脅於齊也)背社稷¶
之守而委身强秦(懷王入秦秦留之藍田也)兵挫地削身死不還二世皇帝¶
(二世秦始皇少子胡亥也)勢爲天子富有天下人迹所至舟楫所通莫不爲¶
#<md:CK-KZ_JY143_04p006b>¶
<pb:YP-C_JY143_11xuji-08-0006b>¶
郡縣然縱耳目之欲窮侈靡之變不顧百姓之飢寒窮匱也興¶
萬乘之駕而作阿房之宮(阿房地名秦所築也)發閭左之戍(秦皆發閭左民未及發而¶
秦亡也)收太半之賦(貲民之三而稅二)百姓之隨逮肆刑挽輅首路死者¶
(隨逮應召也肆刑極刑輅輓輦橫木也)一旦不知千萬之數天下敖然若焦熱傾¶
然若苦烈上下不相甯吏民不相憀(憀賴)戍卒陳勝興於大澤攘¶
臂袒右(陳勝字涉汝陰人也大澤沛蘄縣袒右脫右臂衣也)稱爲大楚而天下響應當此¶
之時非有牢甲利兵勁弩强衝也伐棘棗而爲矜(棘棗酸棗也矜矛柄同)¶
周錐鑿而爲刃(周內也撚矜以內鑽鑿也)剡摲筡奮儋钁(摲剡銳也钁斫也)以當脩¶
戟强弩攻城略地莫不降下天下爲之麋沸螘動雲徹席卷方¶
數千里勢位至賤而器械甚不利然一人唱而天下應之者積¶
#<md:CK-KZ_JY143_04p007a>¶
<pb:YP-C_JY143_11xuji-08-0007a>¶
怨在於民也武王伐紂東面而迎𡻕(太𡻕在寅)至汜而水(汜地名也水有大雨¶
水也)至共頭而墜(共頭山名在河曲共山墜隕也)彗星出而授殷人其柄(時有慧星柄在¶
東方可以掃西人也)當戰之時十日亂於上風雨擊於中然而前無蹈難¶
之賞而後無遁北之刑白刃不畢拔而天下得矣是故善守者¶
無與御而善戰者無與鬪明於禁舍開塞之道乘時勢因民欲¶
而取天下故善爲政者積其德善用兵者畜其怒德積而民可¶
用怒畜而威可立也故文之所以加者淺則勢之所勝者小德¶
之所施者慱則威之所制者廣威之所制者廣則我强而敵弱¶
矣故善用兵者先弱敵而後戰者也故費不半而功自倍也湯¶
之地方七十里而王者脩德也智伯有千里之地而亡者窮武¶
#<md:CK-KZ_JY143_04p007b>¶
<pb:YP-C_JY143_11xuji-08-0007b>¶
也故千乘之國行文德者王萬乘之國好用兵者亡故全兵先¶
勝而後戰(德先勝之而後乃戰湯武是也)敗兵先戰而後求勝德均則眾者寡¶
力敵則智者勝愚者侔則有數者禽無數(侔等)凡用兵者必先自¶
廟戰主孰賢將孰能民孰附國孰治蓄積孰多士卒孰精甲兵¶
孰利器備孰便故運籌於廟堂之上而決勝乎千里之外矣夫¶
有形埒者天下訟見之有篇籍者世人傳學之世此皆以形相¶
勝者也善形者弗法也所貴道者貴其無形也無形則不可制¶
迫不可度量也不可巧詐也不可規慮也智見者人爲之謀形¶
見者人爲之功眾見者人爲之伏器見者人爲之備動作周還¶
倨句詘伸可巧詐者皆非善者也善者之動也神出而鬼行星¶
#<md:CK-KZ_JY143_04p008a>¶
<pb:YP-C_JY143_11xuji-08-0008a>¶
燿而玄逐進退詘伸不見朕整鸞舉麟振鳳飛龍騰發如秋風¶
疾如駭龍(龍魚也飛之疾者也)當以生繫死以盛乘衰以疾掩遲以飽制¶
飢若以水滅火若以湯沃雪何往而不遂何之而不用達在中¶
虛神在外漠志運於無形出於不意與飄飄往與忽忽來莫知¶
其所之與條出與間入莫知其所集卒如雷霆疾如風雨若從¶
地出若從天下獨出獨入莫能應圉疾如鏃矢何可勝偶一晦¶
一明孰知其端緒未見其發固已至矣故善用兵者見敵之虛¶
乘而勿假也追而勿舍也迫而勿去也擊其猶猶陵其與與疾¶
雷不及塞耳(用疾雷之聲不暇復塞耳)疾霆不暇掩目善用兵若聲之與響¶
若鏜之與鞈(鞈鼓鞞聲)眯不給撫呼不給吸當此之時仰不見天俯¶
#<md:CK-KZ_JY143_04p008b>¶
<pb:YP-C_JY143_11xuji-08-0008b>¶
不見地手不麾戈兵不盡拔擊之若雷薄之若風炎之若火陵¶
之若波敵之靜不知其所守動不知其所爲故鼓鳴旗麾當者¶
莫不廢滯崩阤天下孰敢厲威抗節而當其前者故淩人者勝¶
待人者敗爲人杓者死(杓所擊也)兵靜則固專一則威分決則勇心¶
疑則北力分則弱故能分人之兵疑人之心則錙銖有餘不能¶
分人之兵疑人之心則數倍不足故紂之卒百萬之心武王之¶
卒三阡人皆專而一故千人同心則得千人力萬人異心則無¶
一人之用將卒吏民動靜如身乃可以應敵合戰故計定而發¶
分決而動將無疑謀卒無二心動無墮容口無虛言事無嘗試¶
應敵必敏發動必亟故將以民爲體而民以將爲心心誠則支¶
#<md:CK-KZ_JY143_04p009a>¶
<pb:YP-C_JY143_11xuji-08-0009a>¶
體親刃心疑則支體撓北心不專一則體不節動將不誠必則¶
卒不勇敢故良將之卒若虎之牙若兕之角若鳥之羽若蚈之¶
足(研馬蠸也)可以行可以舉可以噬可以觸强而不相敗眾而不相¶
害一心以使之也故民誠從其令雖少無畏民不從令雖眾爲¶
寡故下不親上其心不用卒不畏將其刑不戰守有必固而攻¶
有必勝不待交兵接刃而存亡之機固以形矣兵有三勢有二¶
權有氣勢有地勢有因勢將充勇而輕敵卒果敢而樂戰三軍¶
之眾百萬之師志厲青雲氣如飄風聲如雷霆誠積踰而威加¶
敵人此謂氣勢硤路津關大山名塞龍蛇蟠(蟠冤屈也)却笠居(卻偃覆也¶
笠登)羊腸道(羊腸一屈一伸)發笱門(發笱竹笱所以捕魚其門可入而不得出)一人守隘而千¶
#<md:CK-KZ_JY143_04p009b>¶
<pb:YP-C_JY143_11xuji-08-0009b>¶
人弗敢過也此謂地勢因其勞倦怠亂飢渴凍暍推其摿摿擠¶
其揭揭(擠排也摿摿欲卧也褐褐欲拔也)此謂因勢善用間諜(諜軍之反間也)審錯規¶
慮設蔚施伏(草木盛曰蔚)隱匿其形出於不意敵人之兵無所適備¶
此謂知權陳卒正前行選進退俱什伍搏前後不相撚(撚揉蹈也)左¶
右不相干受刃者少傷敵者眾此謂事權權勢必形吏卒專精¶
選良用才官得其人計定謀決明於死生舉錯得失莫不振驚¶
故攻不待衝隆雲梯而城拔(雲梯可依雲而立所以瞰敵之城中)戰不至交兵接¶
刃而敵破明於必勝之攻也故兵不必勝不苟接刃攻不必取¶
不爲苟發故勝定而後戰鈴縣而後動故眾聚而不虛散兵出¶
而不徒歸唯無一動(無且)則淩天振地抗泰山蕩四海鬼神移徙¶
#<md:CK-KZ_JY143_04p010a>¶
<pb:YP-C_JY143_11xuji-08-0010a>¶
鳥獸驚駭如此則野無校兵(敵家之兵不來相交復也)國無守城矣靜以合¶
躁治以持亂無形而制有形無爲而應變雖未能得勝於敵敵¶
不可得勝之道也敵先我動則是見其形也彼躁我靜則是罷¶
其力也形見則勝可制也力罷則威可立也視其所爲因與之¶
化觀其邪正以制其命餌之以所欲以罷其足彼若有間急填¶
其隙極其變而束之盡其節而朴之敵若反靜爲之出奇彼不¶
吾應獨盡其調(言我盡之調以待敵也)若動而應有見所爲彼持後節(彼謂¶
敵持持後節敵在後使先己)與之推移彼有所積必有所虧精若轉左陷其¶
右陂(右陂西也)敵潰而走後必可移敵迫而不動名之曰奄遲擊之¶
如雷霆斬之若草木燿之若火電欲疾以遫人不及步鋗車不¶
#<md:CK-KZ_JY143_04p010b>¶
<pb:YP-C_JY143_11xuji-08-0010b>¶
及轉轂兵如植木弩如羊角人雖眾多勢莫敢格諸有象者莫¶
不可勝也諸有形者莫不可應也是以聖人藏形於無而遊心¶
於虛風雨可障蔽而寒暑不可開閉以其無形故也夫能滑淖¶
精微貫金石窮至遠放乎九天之上(放寄)蟠乎黃盧之下唯無形¶
者也善用兵者當擊其亂不攻其治是不襲堂堂之寇不擊填¶
填之旗(填填旗立牢端)容未可見以數相持彼有死形因而制之敵人¶
執數動則就陰以虛應實必爲之禽虎豹不動不入陷阱麋鹿¶
不動不離罝罘飛鳥不動不絓網羅魚鼈不動不擐脣喙物未¶
有不以動而制者也是故聖人貴靜靜則能應躁後則能應先¶
數則能勝䟽博則能禽缺故良將之用卒也同其心一其力勇¶
#<md:CK-KZ_JY143_04p011a>¶
<pb:YP-C_JY143_11xuji-08-0011a>¶
者不得獨進怯者不得獨退止如邱山發如風雨所淩必破靡¶
不毀沮動如一體莫之應圉是故傷敵者眾而手戰者寡矣夫¶
五指之更彈不若捲手之一挃(挃擣也)萬人之更進(更代也)不如百¶
人之俱至也今夫虎豹便捷熊羆多力然而人食其肉而席其¶
革者不能通其知而壹其力也夫水勢勝火章華之臺燒(章華楚之¶
高臺)以升勺沃而救之雖涸井而竭池無奈之何也舉壺榼盆盎¶
而以灌之其滅可立而待也今人之與人非有水火之勝也而¶
欲以少耦眾不能成其功亦明矣兵家或言曰少可以耦眾此¶
言之所將非言所戰也或將眾而用寡者勢不齊也(勢不齊士不同力也)¶
將寡而用眾者用力諧也若乃人盡其才悉用其力以少勝眾¶
#<md:CK-KZ_JY143_04p011b>¶
<pb:YP-C_JY143_11xuji-08-0011b>¶
者自古及今未嘗聞也神莫貴於天勢莫便於地動莫急於時¶
用莫利於人凡此四者兵之幹植也然必待道而後行可一用¶
也夫地利勝天時巧舉勝地利勢勝人故任天者可迷也任地¶
者可束也任時者可迫也任人者可惑也夫仁勇信廉人之美¶
才也然勇者可誘也仁者可奪也信者易欺也廉者易謀也將¶
眾者有一見焉則爲人禽矣由此觀之則兵以道理制勝而不¶
以人才之賢亦自明矣是故爲麋鹿者則可以罝罘設也(麋鹿有兵¶
而不能以鬭無術之軍也)爲魚鼈者則可以網罟取也(魚鼈之兵散而不集)爲鴻鵠者¶
則可以矰繳加也(鴻鵠之兵高而無被)唯無形者無可奈也是故聖人藏¶
於無原故其情不可而觀運於無形故其陳不可得而經無法¶
#<md:CK-KZ_JY143_04p012a>¶
<pb:YP-C_JY143_11xuji-08-0012a>¶
無儀來而爲之宜無名無狀變而爲之象深哉晭晭遠哉悠悠¶
且冬且夏且春且秋上窮至高之末下測至深之底變化消息¶
無所凝滯建心乎窈冥之野而藏志乎九旋之淵(九旋九迴之淵至深者也)¶
雖有明目孰能窺其情兵之所隱議者天道也所圖畫者地形¶
也所明言者人事也所以決勝者鈐勢也故上將之用兵也上¶
得天道下得地利中得人心乃行之以機發之以勢是以無破¶
軍敗兵及至中將上不知天道下不知地利專用人與勢雖未¶
必能萬全勝鈐必多矣下將之用兵也博聞而自亂多知而自¶
疑居則恐懼發則猶豫是以動爲人禽矣今使兩人接刃巧拙¶
不異而勇澄必勝者何也其行之誠也夫以巨斧擊桐薪不待¶
#<md:CK-KZ_JY143_04p012b>¶
<pb:YP-C_JY143_11xuji-08-0012b>¶
利時良日而後破之加巨斧於桐薪之上而無人刃之奉雖順¶
招搖挾刑德(招搖斗扚也刑十二辰也德十日也)而弗能破者以其無勢也故水¶
激則悍矢激則遠夫栝淇衛箘簵(栝前括也淇衛箘簵箭之所出也)載以銀錫¶
(載飾也飾箭以銀)雖有薄縞之幨(縞細繒也)腐荷之矰(荷連華也矰猶矢也)然猶不能¶
獨射也假之筋角之力弓弩之勢則貫兕甲而徑於革盾矣夫¶
風之疾至於飛屋折木虛舉之下大遲自上高邱(虛舉不駕也風疾飛之下¶
大遲復上高邱也)人之有所推也是故善用兵者勢如決積水於千仞¶
之隄若轉貟石於萬丈之谿天下見吾兵之必用也則孰敢與¶
我戰者故百人之必死也賢於萬人之必北也況以三軍之眾¶
赴水火而不還踵乎雖誂合刃於天下誰敢在於上者(誂卒也雖卒然¶
#<md:CK-KZ_JY143_04p013a>¶
<pb:YP-C_JY143_11xuji-08-0013a>¶
合與天下爭人誰敢在其上者)所謂天數者左青龍右白虎前朱雀後玄武(角亢¶
爲青龍參井爲白虎星張爲朱鳥斗牛爲玄武用兵者右參井左角亢背斗牛鄉星張此順北斗之銓衡也)所謂地¶
利者後生而前死左牡而右牝(高者爲生下者爲死邱陵爲牡谿谷爲牝)所謂人事¶
者慶賞信而刑罰必動靜時舉錯疾此世傳之所以爲儀表者¶
因也然而非所以生儀表者因時而變化者也是故處於堂上¶
之陰而知日月之次序見瓶中之冰而知天下之寒暑夫物之¶
所以相形者微唯聖人達其至故鼓不與於五音而爲五音主¶
水不與於五味而爲五味調將軍不與於五官之事而爲五官¶
督故能調五音者不與五音者也能調五味者不與五味者也¶
能治五官之事者不可揆度者也是故將軍之心滔滔如春曠¶
#<md:CK-KZ_JY143_04p013b>¶
<pb:YP-C_JY143_11xuji-08-0013b>¶
𣋷如夏湫漻如秋典凝如冬(典常凝正也常正於冬也)因形而與之化隨時¶
而與之移夫景不爲曲物直響不爲清音濁觀彼之所以來各¶
以其勝應之是故扶義而動推理而行掩節而斷割(掩覆也覆其節制斷¶
割也)因資而成功使彼知吾所出而不知吾所入知吾所舉而不¶
知吾所集始如狐狸彼故輕來合如兕虎敵故奔走夫飛鳥之¶
摯也俛其首猛獸之攫也匿其爪虎豹不外其爪而噬不見齒¶
故用兵之道示之以柔而迎之以剛示之以弱而乘之以强爲¶
之以歙而應之以張將欲西而示之以東先忤而後合前冥而¶
後明若鬼之無迹若水之無創故所鄉非所之也所見非所謀¶
也舉措動靜莫能識也若雷之擊不可爲備所用不復故勝可¶
#<md:CK-KZ_JY143_04p014a>¶
<pb:YP-C_JY143_11xuji-08-0014a>¶
百全與玄明通莫知其門是謂至神兵之所以强者民也民之¶
所以必死者義也義之所以能行者威也是故合之以文齊之¶
以武是謂必取威儀並行是謂至强夫人之所樂者生也而所¶
憎者死也然而高城深池矢石若雨平原廣澤白刃交接而卒¶
爭先合者彼非輕死而樂傷也爲其賞信而罰明也是故上視¶
下如子則下視上如父上視下如弟則下視上如兄上視下如¶
子則必王四海下視上如父則必正天下上親下如弟則不難¶
爲之死下事上如兄則不難爲之亡是故父子兄弟之寇不可¶
與鬪者積恩先施也故四馬不調造父不能以致遠弓矢不調¶
羿不能以必中君臣乖心則孫子不能以應敵(孫子名武吳王闔閭之將軍也)¶
#<md:CK-KZ_JY143_04p014b>¶
<pb:YP-C_JY143_11xuji-08-0014b>¶
是故內脩其政以積其德外塞其醜以服其威察其勞佚以知¶
其飽飢故戰日有期視死若歸故將必與卒同甘苦俟飢寒故¶
其死可得而盡也故古之善將者必以其身先之暑不張蓋寒¶
不被裘所以程寒暑也險隘不乘上陵必下所以齊勞佚也軍¶
食熟然後敢食軍井通而後敢飲所以同飢渴也合戰必立矢¶
射之所及以共安危也故良將之用兵也常以積德擊積怨以¶
積愛擊積憎何故而不勝主之所求於民者二求民爲之勞也¶
欲民爲之死也民之所望於主者三飢者能食之勞者能息之¶
有功者能德之民以償其二積而上失其三望國雖衆兵猶且¶
弱也若苦者必得其樂勞者必得其利斬首之功必全死事之¶
#<md:CK-KZ_JY143_04p015a>¶
<pb:YP-C_JY143_11xuji-08-0015a>¶
後必賞(死事以軍事死賞其後子孫)四者旣信於民矣主雖射雲中之鳥而¶
釣深淵之魚彈琴瑟聲鐘竽敦六博(敦者致也)投高壺兵猶且强令¶
猶且行也是故上足仰則下可用也德足慕則威可立也將者¶
必有三隧四義五行十守所謂三隧者上知天道下習地形中¶
察人情(凡此三事者人所從蹊隧)所謂四義者便國不負兵(負程)爲主不顧身¶
見難不畏死決疑不辟罪所謂五行者柔而不可卷也剛而不¶
可折也仁而不可犯也信而不可欺也勇而不可淩也所謂十¶
守者神清而不可濁也謀遠而不可慕也操固而不可遷也知¶
明而不可蔽也不貪於貨不淫於物不嚂於辯不推於方不可¶
喜也不可怒也是謂至於窈窈冥冥孰知其情發必中詮言必¶
#<md:CK-KZ_JY143_04p015b>¶
<pb:YP-C_JY143_11xuji-08-0015b>¶
合數動必順時解必中揍(揍理)通動靜之機明開塞之節審舉措¶
之利害若合符節疾如彍弩勢如發矢一龍一蛇動無常體莫¶
見其所中莫知其所窮攻則不可守守則不可攻蓋聞善用兵¶
者必先修諸己而後求諸人先爲不可勝而後求勝脩己於人¶
求勝於敵己未能治也而攻人之亂是猶以火救火以水應水¶
也何所能制令使陶人化而爲埴則不能成盆盎(陶人化爲埴陶人復變爲¶
埴土不能化埴土也)工女化而爲絲則不能織文錦同莫足以相治也故¶
以異爲奇兩爵相與鬪未有死者也鸇鷹至則爲之解以其異¶
類也故靜爲躁奇(有出於人)治爲亂奇飽爲飢奇佚爲勞奇奇正之¶
相應若水火金木之代爲雌雄也善用兵者持五殺以應(五殺五行)¶
#<md:CK-KZ_JY143_04p016a>¶
<pb:YP-C_JY143_11xuji-08-0016a>¶
故能全其勝拙者處五死以貪故動而爲人擒兵貴謀之不測¶
也形之隱匿也出於不意不可以設備也謀見則窮形見則制¶
故善用兵者上隱之天下隱之地中隱之人隱之天者無不制¶
也何謂隱之天大寒甚暑疾風暴雨大霧冥晦因此而爲變者¶
也何謂隱之地山陵邱阜林叢險阻可以伏匿而不見形者也¶
何謂隱之人蔽之於前望之於後出奇行陳之間發如雷霆疾¶
如風雨𢷘巨旗(𢷘卷取也)止鳴鼓而出入無形莫知其端緒者也故¶
前後正齊四方如繩出入解贖不相越淩翼輕邊利(翼軍之翼之邊而利)¶
或前或後離合散聚不失行伍此善脩行陳者也明於奇正賌¶
陰陽刑德五行望氣候星龜策機祥此善爲天道者也設規慮¶
#<md:CK-KZ_JY143_04p016b>¶
<pb:YP-C_JY143_11xuji-08-0016b>¶
施蔚伏見用水火出珍怪鼓譟軍所以營其耳也曳梢肆柴揚¶
塵起堨(梢小柴也堨埃)所以營其目者此善爲詐祥者也錞鉞牢重固¶
植而難恐勢利不能誘死亡不能動此善爲充榦者也(充盈榦强)剽¶
疾輕悍勇敢輕敵疾若滅沒此善用輕出奇者也相地形處次¶
舍治壁壘審煙斥居高陵舍出處此善爲地形者也因其飢渴¶
凍暍勞倦怠亂恐懼窘步乘之以選卒擊之以宵夜此善因時¶
應變者也易則用車(易平地也)險則用騎涉水多弓(水中不可引弩故以弓便)隘¶
則用弩(隘可以手弩以爲距)晝則多旌夜則多火晦冥多鼓此善爲設施¶
者也凡此八者不可一無也然而非兵之貴者也夫將者必獨¶
見獨知獨見者見人所不見也獨知者知人所不知也見人所¶
#<md:CK-KZ_JY143_04p017a>¶
<pb:YP-C_JY143_11xuji-08-0017a>¶
不見謂之明知人所不知謂之神明者先勝者也先勝者守不¶
可攻戰不可勝者攻不可守虛實是也上下有隙將吏不相得¶
所持不直卒心積不服(積怨不服之也)所謂虛也主明將良上下同心¶
氣意俱起所謂實也若以水投火所當者陷所薄者移牢柔不¶
相通而勝相奇者虛實之謂也故善戰者不在少善守者不在¶
小勝在得威敗在失氣夫實則鬭虛則走盛則强衰則北吳王¶
夫差地方二千里帶甲七十萬南與越戰棲之會稽北與齊戰¶
破之艾陵西遇晉公擒之黃池(晉公謂平侯也擒之服晉)此用民氣之實也¶
其後驕溢縱欲拒諫喜諛憢悍遂過(憢勇急也)不可正喻大臣怨懟¶
百姓不附越王選卒三千人擒之於隧因制其虛也夫氣之有¶
#<md:CK-KZ_JY143_04p017b>¶
<pb:YP-C_JY143_11xuji-08-0017b>¶
虛實也若明之必晦也故勝兵者非常實也敗兵者非常虛也¶
善者能實其民氣以待人之虛也不能者虛其民氣以待人之¶
實也故虛實之氣兵之貴者也凡國有難君自宮召將詔之曰¶
社稷之命在將軍卽今國有難願請子將而應之將軍受命乃¶
令祝史太卜齋宿三日之太廟鑽靈龜卜吉日以受鼓旗君入¶
廟門西面而立將入廟門趍至堂下北面而立主親操鉞持頭¶
授將軍其柄曰從此上至天者將軍制之復操斧持頭授將軍¶
其柄曰從此下至淵者將軍制之將已受斧鉞答曰國不可從¶
外治也軍不可從中御也二心不可以事君凝志不可以應敵¶
臣旣以受制於前矣鼓旗斧鉞之威臣無還請願君亦以垂一¶
#<md:CK-KZ_JY143_04p018a>¶
<pb:YP-C_JY143_11xuji-08-0018a>¶
言之命於臣也君若不許臣不敢將君若許之臣辭而行乃爪¶
鬋(鬋爪送終之禮去手足爪)設明衣也(明衣喪衣也在於闇㝠故言明)鑿凶門而出(凶門北出門也¶
將軍之出以喪禮處之以其必死也)乘將軍車載旌旗斧鉞累若不勝其臨敵決¶
戰不顧必死無有二心是故無天於上無地於下無敵於前無¶
主於後進不求名退不避罪唯民是保利合於主國之實也上¶
將之道也如此則智者爲之慮勇者爲之鬭氣厲青雲疾如馳¶
騖是故兵未交接而敵人恐懼若戰勝敵奔畢受功賞吏遷官¶
益爵祿割地而爲調決於封外卒論斷於軍中(言有罪而誅)顧反於¶
國放旗以入斧鉞報畢於君曰軍無後治乃縞素辟舍請罪於¶
君君曰赦之退齋服大勝三年反舍(大勝敵者還三年乃反故舍也)中勝二年¶
#<md:CK-KZ_JY143_04p018b>¶
<pb:YP-C_JY143_11xuji-08-0018b>¶
下勝期年兵之所加者必無道之國也故能戰勝而不報取地¶
而不反民不疾疫將不夭死五穀豐昌風雨時節戰勝於外福¶
生於內是故名必成而後無餘害矣¶
** 說山訓(山爲道本仁者所處說道之旨委積若山故曰說山因以題篇)¶
魄問於魂曰道何以爲體(魄人陰神也魂人陽神也陰道祖於陽故魄問魂道以何等形體也)曰¶
以無有爲體(道無形以無有爲體也)魄曰無有有形乎魂曰無有何得而¶
聞也(言無有形狀何以可得而知也)魂曰吾直有所遇之耳(言遇遭遇知之耳)視之無¶
形聽之無聲謂之幽冥幽冥者所以喻道而非道也(似道而非道也)魄¶
曰吾聞得之矣(得猶知也)乃內視而自反也魂曰凡得道者形不可¶
得而見名不可得而揚(揚猶稱也揚或作象也)今汝已有形名矣何道之¶
#<md:CK-KZ_JY143_04p019a>¶
<pb:YP-C_JY143_11xuji-08-0019a>¶
所能乎魄曰言者獨何爲者(魄謂魂曰子尚無形何故有言)吾將反吾宗矣(宗本¶
也魄言將反於無有)魄反顧魂忽然不見(不見魂也)反而自存亦以淪於無形¶
矣(魄反而自存亦以入於無形之中矣形或作有也)人不小學不大迷(小學不博不能通道故大迷也)¶
不小慧不大愚(小慧不能通物故大愚也)人莫鑑於沬雨而鑑於澄水者以¶
其休止不蕩也(沬雨雨潦上覆瓮也澄止水也蕩動也沫雨或作流潦)詹公之釣千𡻕之¶
鯉不能避(詹公詹何也古得道善釣者有精之術故得千𡻕之鯉也)曾子攀柩車引輴者爲¶
之止也(曾子至孝送親喪悲哀攀援柩車而輓者感之爲之止輴棺下輪者輴讀若牛行輴輴之輴也)老母行¶
歌而動申喜精之至也(申喜楚人也少亡其母聞乞人行歌聲感而出視之則其母故曰精之至)瓠¶
巴鼓瑟而淫魚出聽(瓠巴楚人也善鼓瑟淫魚喜音出頭於水而聽之淫魚長頭身相半長丈餘鼻正白¶
身正黑口在頷下似鬲獄魚而魚無鱗出江中也)百牙鼓琴駟馬仰秣(仰秣仰頭欠吐謂馬笑也)介¶
#<md:CK-KZ_JY143_04p019b>¶
<pb:YP-C_JY143_11xuji-08-0019b>¶
子歌龍蛇而文君垂泣(介子介推也從晉文公重耳出奔翟遭難絶糧介子推割肌啗之公子復國賞¶
從亡者子推獨不伍故歌曰有龍矯矯而失其所有蛇從之而啖其口龍旣升雲蛇獨泥處龍以喻文公也蛇以自喻也於是¶
文公覺悟求介子推不得而號泣之)故玉在山而草木潤(玉陽中之陰也故能潤澤草木)淵生珠¶
而岸不枯(珠陰中之陽也有光明故岸不枯也)螾無筋骨之强爪牙之利(螾一名蜷𧍒也)¶
上食晞堁下飲黃泉用心一也(晞乾也堁土塵也楚人謂之堁也一情專也)清之爲¶
明杯水見牟子濁之爲闇河水不見太山視日者眩聽雷者聾¶
人無爲則治有爲則傷(道貴無爲故治也有爲則傷道不貴有爲也故治有爲者傷猶病也)無爲¶
而治者載無也(言無爲而能致治者常載行其無爲)爲者不能有也(爲者有爲也有謂好憎情¶
欲不能恬澹靜漠故曰不能無爲)不能無爲者不能有爲也(不能行清靜無爲者不能大有所致¶
其治立其功也故曰不能有爲也)人無言而神(無言者道不言也道能化故神也)有言者則傷¶
#<md:CK-KZ_JY143_04p020a>¶
<pb:YP-C_JY143_11xuji-08-0020a>¶
(道不貴言故言有傷)無言而神者載無(道貴無言能致於神載行也常行其無言也)有言則傷¶
其神之神者(道賤有言而多反有言故自傷其神)鼻之所以息耳之所以聽終以¶
其無用者爲用矣(無用者謂鼻耳中空處也)物莫不因其所有而用其所無¶
(以其所無用爲用也)以爲不信視籟與竽(籟三孔籥也以其管孔空處以成音也故曰視籟與竽也)念¶
慮者不得卧(詩曰耿耿不寐如有殷憂又曰展轉伏枕寤寐永歎)止念慮則有爲其所止¶
矣(止猶去也强自抑去念慮非眞眞無念慮則與物所止矣)兩者俱亡則至德純矣(兩者念慮與强¶
不念慮也忌二者則神內守故至德純一也)聖人終身言治所用者非其言也用所¶
以言也(非其言非其所常言也用所以言者用當所治之言)歌者有詩然使人善之者非¶
其詩也(善之者善其音之清和也不善其詩故曰非其詩也)鸚䳇能言而不可使長(鸚䳇鳥名¶
出於蜀郡赤喙者是其色縹綠能效人言長主也)是何則得其所言而不得其所以言¶
#<md:CK-KZ_JY143_04p020b>¶
<pb:YP-C_JY143_11xuji-08-0020b>¶
(得其言者知效人言也不知所以長言教令之言故曰不得其所以言也)故循迹者非能生迹者也¶
(循隨也隨人故迹不能創基造制自爲新迹如鸚䳇知效人言不能自爲長主之言也)神蛇能斷而復續¶
而不能使人勿斷也神龜能見夢元王而不能自出漁者之籠¶
(宋元王夜夢見得神龜而未獲也漁者豫且捕魚得龜以獻元王元王剥以卜故曰能見夢元王而不能自出漁者之籠也)¶
四方皆道之門戸牖嚮也在所從闚之故釣可以教騎騎可以¶
教御御可以教刺舟(此四術者皆謹敬加順其道故可以相教)越人學遠射㕘天而¶
發適在五步之內(越人習水便舟而不知射射遠反直仰向天而發矢勢盡而還故近在五步之內參猶望¶
也)不易儀(儀射法也言不曉射故不知易去參天之法也)世已變矣而守其故譬猶越¶
人之射也(言其守故不知變也)月望日奪其光陰不可以乘陽也(月十五日與日¶
相望東西中繩則月食故奪月光也差則虧至晦則盡故曰陰不可以乘陽也)日出星不見不能與之¶
#<md:CK-KZ_JY143_04p021a>¶
<pb:YP-C_JY143_11xuji-08-0021a>¶
爭光也(星陰也不能奪日之光也)故末不可以强於本指不可以大於臂下¶
輕上重其覆必易一淵不兩鮫(鮫魚之長其皮有珠今世以爲刀劍之口是也一說魚二千斤¶
爲鮫)水定則清正動則失平故惟不動則所以無不動也江河所¶
以能長百谷者能下之也夫惟能下之是以能上之(上大也)天下¶
莫相憎於膠漆(膠漆相持不解故曰相憎一說膠入漆中則敗漆入膠亦敗以多少推之故曰相憎也)而¶
莫相愛於冰炭(冰得炭則解歸水復其性炭得冰則保其炭故曰相愛)膠漆相賊冰炭相¶
息也牆之壞愈其立也(壞反本還爲土故曰愈其立也)冰之泮愈其凝也以其¶
反宗(泮釋反水也宗本也)泰山之容巍巍然高(容形)去之千里不見埵堁遠¶
之故也(埵堁猶席翳也埵讀似望作江淮間人言能得耳)秋毫之末淪於不測是故小¶
不可以爲內者大不可以爲外矣(小不可爲內復小於秋毫之末謂無有也無有無形者至¶
#<md:CK-KZ_JY143_04p021b>¶
<pb:YP-C_JY143_11xuji-08-0021b>¶
大不可爲外也)蘭生幽宮不爲莫服而不芳(性香)舟在江海不爲莫乘而¶
不浮(性浮)君子行義不爲莫知而止休(性仁義也)夫玉潤澤而有光其¶
聲舒揚(舒緩也揚抑也)換乎其有似也(似君子也渙讀人謂貴家爲腰主之腰也)無內無外¶
不匿瑕穢(無內無外表裏通也匿藏也)近之而濡望之而隧夫照鏡見眸子¶
微察秋毫明照晦冥故和氏之璧隨侯之珠出於山淵之精君¶
子服之順祥以安甯(服佩也君子佩而象之無有情欲能順善以安其身也)侯王寶之爲¶
天下正(寶重也侯王重其天性若凡民之重珠玉故以爲天下正無所阿私也)陳成子恒之劫子¶
淵捷也(陳成子將殺齊簡公使勇士十六人脅其大夫子淵捷欲與分國捷不從故曰劫之也)子罕之辭¶
其所不欲(不欲王之寶也)而得其所欲(所欲不貪爲寶)孔子之見黏蟬者白公¶
勝之倒杖策也(倒杖策傷其賾血流及履而不覺言精有所在也)衛姬之請罪於桓公¶
#<md:CK-KZ_JY143_04p022a>¶
<pb:YP-C_JY143_11xuji-08-0022a>¶
(衛姬衛女齊桓公夫人也桓公有伐衛之志衛姬望見桓公色而知之故請公殺贖衛之罪也)子見子夏曰何¶
肥也(道勝無情欲故肥也)魏文侯見之反披裘而負芻也(知其皮盡則毛無所傅也)兒¶
說之爲宋王解閉結也(結不可解者而能解之解之以不解)此皆微眇可以觀論¶
者(微眇爲見始知終也)人有嫁其子而教之曰爾行矣愼無爲善曰不爲¶
善將爲不善邪應之曰善且由弗爲況不善乎此全其天器者¶
(器猶性也孟子曰人性善故曰全其天性)拘囹圄者以日爲脩當死市者以日爲短¶
日之修短有度也有所在而短有所在而脩也則中不平也(中心)¶
故以不平爲平者其平不平也嫁女於病消者夫死則後難復¶
處也(以女爲妨夫後人不敢娶故難復嫁處也一說女以天下人皆消不肯復嫁之也)故沮舍之下不¶
可以坐(沮舍壞也)倚墻之傍不可以立(爲踣壓也)執獄牢者無病(執主也厲鬼畏¶
#<md:CK-KZ_JY143_04p022b>¶
<pb:YP-C_JY143_11xuji-08-0022b>¶
之故不病)罪當死者肥澤(計決心之無外思一說治當死者罪已定無憂故肥澤也)刑者多壽心¶
無累也(刑者宮人也心無情欲之累精神不耗故多壽也)良醫者常治無病之病故無¶
病(治正性神內守故無病也)聖人者常治無患之患故無患也(治也)夫至巧不¶
用劍(巧在心手故不用劍)善閉者不用關楗(善閉其心閉其心故不關楗也)淳于髠之告¶
失火者此其類(淳于髠齊人也告其鄰突將失火使曲突徙薪鄰人不從後竟失火言者不爲功救火者焦頭¶
爛額爲上客刺不備豫喻凡人不知豫閉其情欲而思得人救其禍)以清入濁必困辱以濁入清¶
必覆傾君子之於善也猶采薪者見一介掇之見青葱則拔之¶
(言無所舍也君子行善亦如之)天二氣則成虹地二氣則泄藏(陰陽相干二氣也)人二¶
氣則成病(邪氣干正義故成病)陰陽不能且冬且夏(陰不能陽陽不能陰冬自爲冬夏自爲夏¶
也)月不知晝日不知夜(言不能相兼也)善射者發不失的善於射矣而¶
#<md:CK-KZ_JY143_04p023a>¶
<pb:YP-C_JY143_11xuji-08-0023a>¶
不善所射(所射者死故曰不善)善釣者無所失善於釣矣而不善所釣(所釣¶
者魚也於魚不善也)故有所善則不善矣鐘之與磬也近之則鐘音充(充大)¶
遠之則磬音章(磬石也音清明遠聞而章著)物固有近不若遠遠不如近者¶
今曰稻生於水而不能生於湍瀨之流(湍急水也)紫芝生於山而不¶
能生於盤石之上(根無所植)慈石能引鐵及其於銅則不行也(行猶使也¶
不能使隨也)水廣者魚大山高者木脩廣其地而薄其德譬猶陶人¶
爲器也揲挺其土而不益厚破乃愈疾(愈益也疾速也揲讀揲脈之揲)聖人不¶
先風吹不先雷毀不得已而動故無累月盛衰於上則蠃蠬應¶
於下同氣相動(動感)不可以爲遠(月盛則贏蠬內減故曰贏蠬應於下月陰精也贏蠬亦陰也故¶
曰同氣也雖能相感故曰不可爲遠)執彈而招鳥揮梲而呼狗欲致之顧反走故¶
#<md:CK-KZ_JY143_04p023b>¶
<pb:YP-C_JY143_11xuji-08-0023b>¶
魚不可以無餌釣也獸不可以虛器召也(召猶致也)剥牛皮鞹以爲¶
鼓正三軍之眾然爲牛計者不若服於軛也狐白之裘天子被¶
之而坐廟堂然爲狐計者不若走於澤(言物貴於生也)亡羊而得牛則¶
莫不利也斷指而免頭則莫不利爲也故人之情於利之中則¶
爭取大焉於害之中則爭取小焉將軍不敢騎白馬(爲見識者一說白凶¶
服故不敢騎也傳曰晉襄公與姜戎子墨衰敗秦師於郩言其變凶服也故不敢騎白馬也)亡者不敢夜揭¶
炬(爲人見之)保者不敢畜噬狗(保城郭居也保饒人也不敢畜噬人狗也)雞之將旦鶴知¶
夜半而不免於鼎俎(鶴夜半而鳴也以無知謀不能免於鼎俎以喻將軍當兼五材不可以無權譎)山¶
有猛獸林木爲之不斬園有螫蟲藜藿爲之不采(言人畏也)爲儒而¶
踞里閭(儒尚禮義踞里閭非也)爲墨而朝吹竽(墨道尚險不好樂縣名朝歌墨子不入吹竽非也)¶
#<md:CK-KZ_JY143_04p024a>¶
<pb:YP-C_JY143_11xuji-08-0024a>¶
欲滅迹而走雪中拯溺者而欲無濡是非所行而行所非今夫¶
闇飲者非嘗不遺飲也使之自以平則雖愚無失矣是故不同¶
於和而可以成事者天下無之矣(和猶適也)求美則不得不求美則¶
美矣(心自求美名則不得美名也而自損則有美名矣故老子曰致數輿無輿也)求醜則不得醜求¶
不醜則有醜矣不求美又不求醜則無美無醜矣是謂玄同(玄天¶
也天無所求也人能無所求故以之同也)申徒狄負石自沉於淵而溺者不可以爲¶
抗(申徒狄殷末人也不忍見紂亂故自沉於淵抗高也)弦高誕而存鄭誕者不可以爲常¶
事有一應而不可循行(弦高矯鄭伯之命以十二牛犒秦師而卻之故曰誕而存鄭誕非正也故曰不¶
可以爲常也)人有多言者猶百舌之聲(百舌鳥名也能易其舌效百鳥之聲故曰百舌也以喻人¶
雖事多言無益於事)人有少言者猶不脂之戶也(言其不鳴故不脂之喻無聲也一說不脂之戶¶
#<md:CK-KZ_JY143_04p024b>¶
<pb:YP-C_JY143_11xuji-08-0024b>¶
難開閉亦喻人少言語也)六畜生多耳目者不詳讖書著之(詳善也多耳目人以爲妖災也¶
喻人有多言而少誠實比之於不詳也)百人抗浮不若一人挈而趨(抗舉也浮郀也百人共舉¶
不如一人持之走便也)物固有眾而不若少者引車者二六而後之(轅三人兩¶
轅六人故謂二六一說十二人)事固有相待而成者兩人俱溺不能相拯一人¶
處陸則可矣故同不可相治必待異而後成(同謂君所謂可臣亦曰可君所謂否¶
臣亦曰否猶以水濟水誰能食之是謂同故不以相治異謂濟君之可替君之否引之當道是謂異也故可以成事也)千¶
年之松下有茯苓上有兔絲(茯苓千𡻕松脂也兔絲生其上而無根一名女蘿也)上有叢¶
蓍下有伏龜聖人從外知內以見知隱也喜武非俠也(俠輕)喜文¶
非儒也好方非醫也好馬非騶也知音非瞽也知味非庖也此¶
有一槩而未得主名也(此六術者皆善之而未純無所適名故曰一槩而未得主名)被甲者¶
#<md:CK-KZ_JY143_04p025a>¶
<pb:YP-C_JY143_11xuji-08-0025a>¶
非爲十步之內也百步之外則爭深淺深則達五藏淺則至膚¶
而止矣死生相去不可爲道里(言相遠也)楚王亡其猨而林木爲之¶
殘(楚王莊王旅也猿捷躁依木而處故殘林以求之)宋君亡其珠池中魚爲之殫(殫盡)故¶
澤失火而林憂(憂見及也)上求材臣殘木上求魚臣乾谷上求楫而¶
下致船上言若絲下言若綸(綸大繳也)上有一善下有二譽上有三¶
衰下有九殺(衰殺皆喻踰也傳曰上之所好下尤甚焉故有九殺也)大夫種知所以强越¶
而不知所以存身(自爲越所殺也)萇弘知周之所存而不知身所以亡¶
(士爲周所殺也)知遠而不知近(遠謂强越存周也近謂其身也)畏馬之辟也不敢騎(辟旁)¶
懼車之覆也不敢乘是以虛禍距公利也(虛空)不孝弟者或詈父¶
母生子者所不能任其必孝也然猶養而長之(任保)范氏之敗有¶
#<md:CK-KZ_JY143_04p025b>¶
<pb:YP-C_JY143_11xuji-08-0025b>¶
竊其鍾負而走者(范氏范吉射范會之玄孫范鞅獻子之子昭子也敗者趙簡子伐之故入竊其鍾也一曰¶
知伯滅范氏也)鎗然有聲懼人聞之遽掩其耳憎人聞之可也自揜其¶
耳悖矣(悖惑)升之不能大於石也升在石之中夜之不能修其𡻕¶
也夜在𡻕之中仁義之不能大於道德也仁義在道德之包(仁義¶
小道德大也在道德包裹猶升在斛之中夜在𡻕之內也)先針而後縷可以成帷先縷而後¶
針不可以成衣針成幕蔂成城事之成敗必由小生言有漸也¶
(幕有也上曰幕旁曰帷縷非針無以通故宜先也蔂土籠也始一匱以上於城故曰事之成敗必由小生)染者先青¶
而後黑則可先黑而後青則不可工人下漆而上丹則可下丹¶
而上漆則不可萬事猶此所先後上下不可不審(審知)水濁而魚¶
噞(魚短氣黃噞出口於水上)形勞則神亂(形亂神不治也)故國有賢君折衝萬里(衝兵¶
#<md:CK-KZ_JY143_04p026a>¶
<pb:YP-C_JY143_11xuji-08-0026a>¶
車所以衝突敵城也言賢君德不可伐故能折於遠敵之衝車於千里之外使敵不敢至也魏文候禮下段干木而秦兵不敢¶
至此之謂也)因媒而嫁而不因媒而成(媒人以禮成爲室家也)因人而交不因¶
而親(以德親也)行合趨同千里相從(雖遠必至)趣不合行不同對門不通¶
(詩所謂室邇人遠故曰對門不通也)海水雖大不受胔芥日月不應非其氣(陽燧取火¶
方諸取水氣相應也非此不得故曰不應非其氣也)君子不容非其類也人不愛倕之手¶
而愛己之指(倕讀詩惴惴其栗之惴也倕堯之巧工也雖陲巧人不能以倕巧故愛其手也謂倕手無益於己故¶
自愛其指也)不愛江漢之珠而愛己之鉤(江漢雖有美珠不爲己用故不愛也鉤鈎也可以得¶
魚故愛之也)以束薪爲鬼以火煙爲氣以束薪爲鬼朅而走(夜行見束薪以¶
爲鬼故去而走)以火煙爲氣殺豚烹狗(以火煙爲吉凶之氣殺牲以攘之惑也)先事如此¶
不如其後(此先事之人也如此不如徐徐出其後者也)巧者善度知者善豫(豫備也)羿¶
#<md:CK-KZ_JY143_04p026b>¶
<pb:YP-C_JY143_11xuji-08-0026b>¶
死桃部不給射慶忌死劍鋒不給搏(桃部地名羿夏之諸侯有窮君也爲弟子逄蒙所殺¶
不及攝己而射也搏捷也慶忌吳王僚之子也要離爲闔門刺之故死劍不及設其捷疾之力)滅非者戶告之¶
曰我實不與我諛亂謗乃愈起止言以言止事以事譬猶揚堁¶
而弭塵抱薪而救火(止言當以嘿止事當以卜今以言止言以事止事猶揚堁止塵塵愈起抱薪救火火¶
愈熾也)流言雪汗譬猶以涅拭素也(流放也雪除也涅黑也素白也)矢之於十步¶
貫兕甲於三百步不能入魯縞騏驥一日千里其出致釋駕而¶
僵(釋稅僵仆也猶矢於三百步不能穿魯縞言力竭勢盡也)大家攻小家則爲暴大國并小¶
國則爲賢(衰世不能尚德苟任勞力而以辟士折境并兼人國爲賢也)小馬非大馬之類也¶
小知非大知之類也(小馬不可以進道致千里不得與大馬同類小知不可以治世長民故不得與大知¶
同類也)被羊裘而賃固其事也貂裘而負籠甚可怪也(籠土籠也)以潔¶
#<md:CK-KZ_JY143_04p027a>¶
<pb:YP-C_JY143_11xuji-08-0027a>¶
白爲污辱譬猶沐浴而抒溷薰燧而負彘(燒薰自香楚人謂之薰燧也)治疽¶
不擇善惡醜肉而并割之農夫不察苗莠而并耘之豈不虛哉¶
壞塘以取龜發屋而求狸掘室而求鼠割唇而治齲桀跖之徒¶
君子不與(舉事所施如是者則桀跖之徒也君子不與也)殺戎馬而求狐狸援兩鼈而¶
失靈龜斷右臂而爭一毛折鏌邪而爭錐刀用智如此豈足高¶
乎(高猶貴也)甯百刺以針無一刺以刀甯一引重無久持輕甯一月¶
饑無一旬餓(饑食不足餓困乏也)萬人之蹟愈於一人之隧(楚人謂躓爲蹟愈勝也隧¶
䧟也)有譽人之力儉者舂至旦不中員呈猶讁之察之乃其母也¶
(讁責怒也稱譽人力儉呈作不中科員而責怒也君子視之乃自呈作其母以爲力挾以此譽人孰如毀之故諺曰問誰毀之¶
小人譽之此之謂也)故小人之譽人反爲損(損毀)東家母死其子哭之不哀¶
#<md:CK-KZ_JY143_04p027b>¶
<pb:YP-C_JY143_11xuji-08-0027b>¶
西家子見之歸謂其母曰社何愛速死吾必悲哭社(江淮謂母爲社社讀¶
雖家謂公爲阿社之社也)夫欲其母之死者雖死亦不能悲哭矣謂學不暇¶
者雖暇亦不能學矣(言有事務不暇學如此曹之人雖閑暇無務亦不能學也)見窾木浮而¶
知爲舟見飛蓬轉而知爲車見鳥迹而知著書以類取之(窾穴讀曰¶
科也)以非義爲義以非禮爲禮譬猶倮走而追狂人盜財而予乞¶
者竊簡而寫法律蹲踞而誦詩書割而舍之鏌邪不斷肉執而¶
不釋馬氂截玉(氂馬尾也)聖人無止無以𡻕賢昔日俞昨也(賢俞猶勝玄文¶
言今𡻕勝於昔𡻕今日勝於昨日喻聖人自脩進也)馬之似鹿者千金天下無千金之鹿¶
玉待礛諸而成器(礛諸攻玉之石言物有待賤而貴者也礛廉或直言藍也)有千金之璧而¶
無錙錘之礛諸(六銖曰錙八銖曰錘言其賤也)受光於隙照一隅受光於牖照¶
#<md:CK-KZ_JY143_04p028a>¶
<pb:YP-C_JY143_11xuji-08-0028a>¶
北壁受光於戶照室中無遺物況受光於宇宙乎天下莫不籍¶
明於其前矣由此觀之所受者小則所見者淺所受者大則所¶
照者博(四方上下曰宇往古來今曰宙謂四極之內天地之間故天下莫不借明於日月之前)江出岷山¶
河出崑崙濟出王屋穎出少室漢出嶓冢(已說在地形也)分流舛馳注¶
於東海所行則異所歸者一(一同也)通於學者若車軸轉轂之中¶
不運於己與之致千里終而復始轉無窮之源不通於學者若¶
迷惑告之以東西南北所居聆聆(聆聆猶了了言迷之也)背而不得不知¶
凡要(背而不得更復或故曰不知凡要也)寒不能生寒熱不能生熱不寒不熱能¶
生寒熱故有形出於無形未有天地能生天地者也至深微廣¶
大矣(初未有天地生天地故無形生有形也)雨之集無能霑待其止而能有濡(集下¶
#<md:CK-KZ_JY143_04p028b>¶
<pb:YP-C_JY143_11xuji-08-0028b>¶
此其至未能有所霑止者所至故能有濡也)矢之發無能貫待其止而能有穿唯止¶
能止眾止(止喻矢止乃能穿物一曰止己情欲乃能止歸眾物令不得已乎)因高而爲臺就下¶
而爲池各就其勢不敢更爲聖人用物若用朱絲約芻狗若爲¶
土龍以求雨芻狗待之而求福(求猶得待芻狗之靈而待福也)土龍待之而得¶
食(土龍致雨雨而成穀故得待土龍之神而得穀食一說土龍待請雨之祈得食酒肉者也)魯人身善制冠¶
妻善織履往徙於越而大困窮以其所脩而遊不用之鄉譬若¶
樹荷山上(荷水菜芙渠其莖曰茄其本曰密其根曰耦其華曰芙蓉其秀曰菡萏其實曰蓮蓮之茂者花花之中心¶
曰薏幽州總謂之光荷讀如燕人强秦言胡同也)而畜火井中操釣上山揭斧入淵欲¶
得所求難也方車而蹠越乘桴而入胡(方出蹠至桴筏一曰瓠言非其所宜也)欲¶
無窮不可得也(無求之處也)楚王有白蝯王自射之則搏矢而熙(熙戲)¶
#<md:CK-KZ_JY143_04p029a>¶
<pb:YP-C_JY143_11xuji-08-0029a>¶
使養由其射之始調弓矯矢未發而蝯擁柱號矣(由其楚王之臣養姓調張¶
矯直擁抱號呼幽通賦曰養流睇而蝯號是也)有先中中者也(有先未中必中之微精相動也)咼氏之¶
璧夏后之璜揖讓而進之以合歡夜以投人則爲怨時與不時¶
(不時謂夜咼古和字)畫西施之面美而不可說規孟賁之目大而不可畏¶
君形者亡焉(生氣者人形之君規畫人形無有生氣故曰君形亡)人有昆弟相分者無量¶
(多不可計)而眾稱義焉夫唯無量故不可得而量也登高使人欲望¶
臨深使人欲闚處使然也射者使端釣者使人恭事使然也(立然¶
後中恭然後得故曰事使然也)曰殺罷牛可以贖良馬之死莫之爲也殺牛必¶
亡之數(牛者所以植穀者民之命是以王法禁殺牛民犯禁殺之者誅故曰必亡之數)以必亡贖不必¶
死未能行之者矣季孫氏劫公家(魯大夫季桓子斯一曰康子肥脅定公而專其政傳曰祿¶
#<md:CK-KZ_JY143_04p029b>¶
<pb:YP-C_JY143_11xuji-08-0029b>¶
之去公室)孔子說之先順其所爲而後與之入政曰與枉與直如何¶
而不得與直與枉勿與遂往(直順其謀而從勿遂大與同小)此所謂同污而異¶
塗者眾曲不容直眾枉不容正故人眾則食狼狼眾則食人欲¶
爲邪者必相明正欲爲曲者必達直公道不立私欲得容者自¶
古及今未嘗聞也此以善託其醜(託寄若麗姬欲殺太子申竺先稱之於獻公然後得行其¶
害此其類也)眾議成林無翼而飛(眾人皆議平地生林無翼之禽能飛凡人信之以爲實然也)三¶
人成市虎(三人從市中來皆言市中有虎市非虎處而人信以爲有虎故曰三人成市虎)一里撓推(撓弱¶
一里之人皆有能屈椎者人則信之也)夫游沒者不求沐浴己自足其中矣故食¶
草之獸不疾易藪(疾息)水居之蟲不疾易水行小變而不失常(小變¶
易水易草草食故食草水居故水中故曰不疾失其常也)信有非禮而失禮尾生死其梁柱¶
#<md:CK-KZ_JY143_04p030a>¶
<pb:YP-C_JY143_11xuji-08-0030a>¶
之下此信之非也(尾生魯人與婦人私期橋梁之下故尊其誓水至不去沒溺而死故曰信之非也)孔¶
氏不喪出母此禮之失者(禮庶子喪出母朞孔氏子上名白仲尼曾孫孔伋之子後出子白之母卒¶
於外記曰子上之母死不喪門入問諸子思曰子先君其喪出母乎曰然子不使白何也曰昔者先君無所失道隆從而隆道¶
污從而污伋則安能反乎是不爲伋妻是不爲白也母孔氏之不喪出母自子思始故曰孔氏之失也)曾子立孝¶
不過勝母之閭墨子非樂不入朝歌之邑曾子立廉不飲盜泉¶
所謂養志者也紂爲象箸而箕子唏(見象箸知當復作玉杯有玉杯必有熊蹯豹胎以極¶
庶侈故箕子爲之驚號啼也)魯以偶人葬而孔子嘆(惡其象人而用之知後世必用殉故孔子爲之¶
長嘆也)故聖人見霜而知冰(見微霜降大寒至必堅冰)有鳥將來張羅而待之¶
得鳥者羅之一目也今爲一目之羅則無時得鳥矣今被甲者¶
以備失之至若使人必知所集則懸一札而已矣事或不可前¶
#<md:CK-KZ_JY143_04p030b>¶
<pb:YP-C_JY143_11xuji-08-0030b>¶
規物或不可慮卒然不戒而至故聖人畜道以待時(道能均化無不禀受¶
故聖人畜養以待時時至而應若武王伐紂矣)髠屯犂牛旣𢱃以𤛛決鼻而羈(髠屯醜牛貌犂¶
牛不純色犐無角𤛛無尾決鼻羈頭而牽)生子而犧尸祝齋戒以沉諸河(犧者牲尸祭神之主¶
祝祈福祥之辭祀河曰沉)河伯豈羞其所從出辭而不享哉(詩云采葑采菲無以下體是論¶
語曰犂牛之子騂且角雖欲勿用山川其舍諸)得萬人之兵不如聞一言當(當謂明天時地利知¶
人之言可以不戰屈人之兵)得隋侯之珠不若得事之所由得和氏之璧不¶
若得事之所適(由用適宜適也)撰良馬者非以逐狐狢將以射麋鹿砥¶
利劎者非以斬縞衣將以斷兕犀故高山仰止景行行止鄉者¶
其人(昔者高山我仰而止之人有大行我則而行之故曰鄉者其人也)見彈而求鴞炙(彈可以彈鴞鳥¶
而我因其求炙也)見卵而求晨夜(雞知將旦鶴知夜半見其卵因望其夜鳴故曰求晨夜)見黂而¶
#<md:CK-KZ_JY143_04p031a>¶
<pb:YP-C_JY143_11xuji-08-0031a>¶
求成布雖其理哉亦不病暮(黂麻之有實者可以爲布因求其成故曰雖其理哉亦不病暮言其¶
早也黂讀傳曰有𧍃不爲災之𧍃)象解其牙不憎人之利之也(利猶取也)死而弃其¶
招蔶不怨人取之(招蔶死者浴牀上稱栭怨亦憎玄文耳蔶讀功績之績也)人能以所不利¶
利人則可(所不利若子罕不利玉人之寶利若玉人自得玉以爲寶故曰可也)狂者東走逐者亦¶
東走東走則同所以東走則異溺者入水拯之者亦入水入水¶
則同所以入水者則異(異以不溺)故聖人同死生愚人亦同死生聖¶
人之同死生通於分理愚人之同死生不知利害所在徐偃王¶
以仁義亡國國亡者非必仁義(徐國今下邳徐僮是偃謚居衰亂之世脩行仁義爲楚文王所¶
滅者多以不義故曰亡國不必仁)義比干以忠靡其體被誅者非必忠也(比干以忠¶
諫紂而誅之世見諫者多以不忠故曰被誅者非必忠)故寒顫懼者亦顫此同名而異實¶
#<md:CK-KZ_JY143_04p031b>¶
<pb:YP-C_JY143_11xuji-08-0031b>¶
(同名於顫異者寒與懼顫讀天寒凍顫之顫字亦自如此)明月之珠出於蠬蜄周之簡圭生¶
於垢石(珠有夜光明月生於蠬中簡圭大圭美玉出於石中故曰生垢石)大蔡神龜出於溝壑¶
(大蔡元龜之所出地名因名其爲龜大蔡臧文仲所居蔡是)萬乘之主冠錙錘之冠履百金¶
之車(六銖曰錙八兩曰錘言賈直少物有賤而在上有貴而在下車或作履也)牛皮爲賤正三軍之¶
眾(鼓聲氣故可以齊三軍之眾也)欲學歌謳者必先徵羽樂風(徵南方火羽北方水五音正樂¶
正失理情性動天地感鬼神莫近於詩樂風者上以風化下下以風刺上故與之風也)欲美和者必先始¶
於陽阿采菱(陽阿采菱樂曲之和聲有陽阿古之名非善和也)此皆學其所不學而欲¶
至其所欲學者燿蟬者務在明其火釣魚者務在芳其餌明其¶
火者所以燿而致之也芳其餌者所以誘而利之也(燿明芳香明火香餌¶
則蟬魚至以言治國明其德美其政天下之人如蟬魚歸明火香餌也)欲致魚者先通水欲致鳥¶
#<md:CK-KZ_JY143_04p032a>¶
<pb:YP-C_JY143_11xuji-08-0032a>¶
者先樹木水積而魚聚木茂而鳥集好弋者先具繳與矰(繳大綸矰¶
短矢繳所以繫者繳射射注飛鳥詩云弋鳧與鴈也)好魚者先具罟與罘(罘細網傳曰數罟不入於汙池¶
罘大網詩云施罟濊濊鱣鮪潑潑是也)未有無其具而得其利(言未見君無道而能得民心也)遺¶
人馬而解其羈遺人車而稅其轙(轙所以納衡也)所愛者少而所亡者¶
多故里人諺曰烹牛而不鹽敗所爲也(烹羹不與鹽不成羹故曰敗所爲禮記曰客絮¶
羹主人辭不能烹知烹爲羹也)桀有得事(謂知作瓦以蓋屋遺後世也)堯有遺道(遺失謂不能放四凶¶
用十六相是其一說不傳丹朱而禪舜天下有不慈之名故曰有遺道也)嫫母有所美(嫫母古之醜女而行貞正¶
故曰有所美嫫讀模範之模)西施有所醜(西施古之好女也雖容儀光艷未必眞正故曰有所醜也)故亡¶
國之法有可隨者治國之俗有可非者(有可隨猶嫫母有所美有可非猶西施有所醜)¶
琬琰之玉在洿泥之中雖廉者弗釋(琬琰美玉釋舍)弊箄甑瓾在袇茵¶
#<md:CK-KZ_JY143_04p032b>¶
<pb:YP-C_JY143_11xuji-08-0032b>¶
之上雖貪者不搏(瓾甑帶搏取瓾讀鼃黽之黽也)美之所在雖汙辱世不能賤¶
惡之所在雖高隆世不能貴(世不能賤者喻賢者在下位卑污之處世不能貴者喻小人在上位¶
高顯之處)春貸秋賦民皆欣(春飢而予秋豐而收故民欣也)春賦秋貸眾皆怨得失¶
同喜怒爲別其時異也爲魚德者非挈而入淵爲蝯賜者非負¶
而緣木縱之其所而已(喻爲政官方定物能文者居文官能武者居武官故曰縱之其利而已也)貂¶
裘而雜不若狐裘而粹(雜猶駁粹純也)故人莫惡於無常行(無常行猶論語人而¶
無恒不可作爲巫醫故曰惡矣)有相馬而失馬者(失猶不知)然良馬猶在相之中(良馬¶
有夭壽骨法非能相不知故曰在相之中)今人放燒或操火往益之或接水往救之¶
兩者皆未有功而怨德相去亦遠矣郢人有買屋棟者求大三¶
圍之木(郢楚都在今江陵北郢是也棟穩木材)而人予車轂跪而度之巨雖可而¶
#<md:CK-KZ_JY143_04p033a>¶
<pb:YP-C_JY143_11xuji-08-0033a>¶
長不足(巨大也長不足言其短)蘧伯玉以德化(伯玉衛大夫蘧瑗趙簡子將伐衛使史默往視之曰¶
蘧伯玉爲政未可以加兵故曰德化也)公孫鞅以刑罪所極一也(公孫鞅衛公子叔座之子自魏¶
奔秦相孝公制相坐法故曰以刑罪秦封爲商君因曰商鞅商在京兆東南瑗以德化鞅以刑故曰所極一也)病者寢¶
席(寢卧席蓐)醫之用針石巫之用糈藉所救鈞也(醫師在男曰覡在女曰巫石針所砥¶
殫人雍座出其惡血糈采所以享神籍菅茅皆所以療病求福祚故曰救鈞)狸頭愈鼠雞頭已瘻(鼠齧¶
人創狸愈之瘻頸腫疾雞頭水中芡幽州謂之鴈頭亦愈之也)䖟散積血斵木愈齲此類之推¶
者也(推行也)膏之殺鼈鵲矢中蝟(中亦殺矣)爛灰生繩(爛腐)漆見蟹而不¶
乾此類之不推者也(乾燥)推與不推若非而是若是而非孰能通¶
其微天下無粹白狐而有粹白之裘掇之眾白也善學者若齊¶
王之食雞必食其蹠數十而後足(蹠雞足踵喻學取道眾多然後憂)刀便剃毛¶
#<md:CK-KZ_JY143_04p033b>¶
<pb:YP-C_JY143_11xuji-08-0033b>¶
至伐大木非斧不尅(尅截)物固有以寇適成不逮者視方寸於牛¶
不知其大於羊總視其體乃知其大相去之遠(遠猶多也)孕婦見兔¶
而子缺唇見麋而子四目小馬大目不可謂大馬大馬之目眇¶
所謂之眇馬物固有似然而似不然者故決指而身死(決傷)或斷¶
臂而顧活(顧反)類不可必推厲利劍者必以柔砥(柔濡)擊鍾磬者必¶
以濡木轂强必以弱輻兩堅不能相和兩强不能相服故梧桐¶
斷角馬釐截玉(言柔勝剛)媒但者非學謾他但成而生不信(但猶詐也)立¶
慬者非學鬪爭慬立而生不讓故君子不入獄爲其傷恩也不¶
入市爲其侳廉(侳辱)積不可不愼者也走不以手縛手走不能疾¶
飛不以尾屈尾飛不能遠物之用者必待不用者故使止見者¶
#<md:CK-KZ_JY143_04p034a>¶
<pb:YP-C_JY143_11xuji-08-0034a>¶
乃不見者也使鼓鳴者不鳴也(不鳴乃無聲也)嘗一臠肉知一鑊之味¶
(有足曰鼎無足曰鑊)懸羽與炭而知燥溼之氣(燥故炭輕濕故炭重)以小明大見一¶
葉落而知𡻕之將暮睹瓶中之冰而知天下之寒以近論遠(論知¶
也)三人比肩不能外出戶(戶不容故)一人相隨可以通天下(言不並也)足¶
𨃨地而爲迹暴行而爲影此易而難(𨃨履履地迹自成行日中影自生是其易使迹正影¶
直是其難也)莊王誅里史孫叔敖制冠浣衣(里史佞臣惡人死叔敖自知當見用故制冠浣¶
衣)文公棄荏席後黴黑咎犯辭歸(晉文棄其卧席之下黴黑者咎犯感其捐舊物因曰臣從¶
君周旋臣之罪多矣臣猶自知之況君乎請從此亡故曰辭歸)故桑葉落而長年悲也(桑葉時旣茹落¶
長年懼命盡故感而悲也)鼎錯日用而不足貴(錯小鼎雖日見用不能和五味故不見貴)周鼎不¶
爨而不可賤(周家大鼎不日炊火以休味而能和味故曰不可賤)物固有以不用而爲有¶
#<md:CK-KZ_JY143_04p034b>¶
<pb:YP-C_JY143_11xuji-08-0034b>¶
用者(不用謂鼎不爨爲用謂爲五味)地平則水不流重鈞則衡不傾(流行傾邪也)物¶
之尤必有所感(尤過輕重則衝低卬故曰必有所感感動也)物固有以不用爲大用¶
者(衡行物物所不用然用之乃知物之輕重故曰不以用爲大用也)先倮而浴則可以浴而倮¶
則不可先祭而後饗則可(禮食必祭示有所先饗猶食也)先饗而後祭則不可¶
(爲不敬故曰不可也)物之先後各有所宜也祭之日而言狗生取婦夕而¶
言衰麻置酒之日而言上冢(皆所不宜)渡江河而言陽侯之波(陽陵國侯¶
溺死其神能爲大波爲人作害因號陽侯之波舟人所不欲言)或曰知其且赦也而多殺人(不仁)¶
或曰知其且赦也而多活人(乃仁人也)其望赦同所利害異故或吹¶
火而然或吹火而滅所以吹者異也烹牛以饗其里而罵其東¶
家母德不報而身見殆(殆危害也)文王污膺鮑申傴背以成楚國之¶
#<md:CK-KZ_JY143_04p035a>¶
<pb:YP-C_JY143_11xuji-08-0035a>¶
治(文王楚武王之子熊疵污膺陷胷鮑申楚相傴背僂成治言賢也)禆諶出郭而知以成子產¶
之事(禆諶鄭大夫謀於野則獲謀於國則否鄭國有難子產載如野與議四國之事故曰成子產之事論語曰裨諶草創¶
之世叔討論之東里子產潤色之)朱儒門徑天高於脩人脩人曰不知曰子雖¶
不知猶近之於我故凡問事必於近者(修人美人)寇難至躄者告盲¶
者盲者負而走兩人皆活得其所能也故使盲者語使躄者走¶
失其所也郢人有鬻其母爲請於買者曰此母老矣幸善食之¶
而勿苦(郢楚都鬻賣也食養也)此行大不義而欲爲小義者介蟲之動以¶
固(介甲龜鼈之屬動行)貞蟲之動以毒螫(貞蟲細腰蜂蜾蠃之屬無牡牝之合日貞而有毒故能螫讀解¶
釋之釋也)熊羆之動以攫搏(攫撥熊羆多力故能撥攫有所搏也)兕牛之動以觝觸(兕獸¶
名有角牛犂牛)物莫措其所脩而用其短也(措置)治國者若鎒田去害苗¶
#<md:CK-KZ_JY143_04p035b>¶
<pb:YP-C_JY143_11xuji-08-0035b>¶
者而已今沐者墮髮而猶爲之不止以所去者少所利者多砥¶
石不利而可以利金(金刀劍之屬也)擏不正而可以正弓(擏弓之掩牀讀曰檠)物¶
固有不正而可以正不利而可以利(不正者擏正者弓也不利者砥利者金也)力貴¶
齊知貴捷得之同遫爲上(齊讀齏之齏齊捷皆疾)勝之同遲爲下所以貴¶
鏌邪者以其應物而斷割也𠟣靡勿釋牛車絶轔(𠟣切楚人謂門切之轔車¶
行其上則斷之孟子曰城門之軌非兩馬之力轔讀近蘭急舌言之乃得也)爲孔子之窮於陳蔡而¶
廢六藝則惑(六藝禮樂射御書數)爲醫之不能自治其病病而不就藥則¶
勃矣(不擇於事曰勃也)¶
** 說林訓(木叢生曰林說萬物承阜若林之聚矣故曰說林因以題篇也)¶
以一世之度制治天下譬猶客之乘舟中流遺其劍遽契其舟¶
#<md:CK-KZ_JY143_04p036a>¶
<pb:YP-C_JY143_11xuji-08-0036a>¶
桅(契刻桅舩弦板墮劍於中流刻下舩弦言其於此下失劍桅讀如左傳襄王出居鄭地汜之汜也)暮薄而求¶
之其不知物類亦甚矣(日暮薄岸而止求劍於其所刻桅下故曰不知物類)夫隨一隅之¶
迹而不知因天地以游惑莫大焉(隨一隅之迹刻桅之類或無有大於此也)雖時有¶
所合然而不足貴也譬若旱𡻕之土龍疾疫之芻靈是爲帝者¶
也(土龍以求雨芻狗以求福時見貴也)曹氏之裂布蛷者貴之然非夏后氏之璜¶
(楚人名命爲曹今俗間以始織布繫著其旁謂之曹布燒以傳蝫蛷瘡則愈故蛷者貴之半壁曰璜璜以發眾國家之寶故曰¶
然非夏后氏之璜也)無古無今無始無終未有天地而生天地至深微廣¶
大矣(言其深微廣大故能生天地也)足以𨃨者淺矣然待所不𨃨而後行(𨃨履待所¶
履而行者則不得行故曰待所不履而後行)智所知者褊矣然待所不知而後明(褊狹¶
知所知所不知以成明矣)游者以足蹶以手㧊不得其數愈蹶愈敗(愈益敗猶沒也)¶
#<md:CK-KZ_JY143_04p036b>¶
<pb:YP-C_JY143_11xuji-08-0036b>¶
及其能游者非手足者矣(不用手足而自游也)鳥飛反鄉兔走歸窟狐死¶
首邱寒將翔水各哀其所生(寒將水鳥哀猶憂也)毋貽盲者鏡毋予躄者¶
履毋賞越人章甫非其用也(賞遺章甫冠越人斷髮無用冠爲)椎固百柄不能¶
自椓目見百步之外不能自見其眦(喻人能有所爲而不能自爲也)狗彘不擇¶
甂甌而食偷肥其體而顧近其死(偷取也顧反肥則烹之故近其死也)鳳凰高翔¶
千仞之上故莫之能致(七尺曰仞非聖德君不致故曰莫之能致也)月照天下蝕於¶
詹諸騰蛇游霧而殆於蝍蛆(詹諸月中蝦蟇食月故曰食於詹諸殆猶畏蝍蛆蟋蟀爾雅謂之蜻¶
蛚之大腹也上蛇蛇不敢動故曰殆於蝍蛆也)烏力勝日而服於鵻禮能有脩短也(烏在¶
日中而見故曰勝日服猶畏鵻禮爾雅謂裨苙秦人謂之祀視間蠶時晨鳴人舍者鴻鳥皆畏之故曰能有脩短也)莫壽¶
於殤子而彭祖爲夭矣(生寄死歸殤子去所寄歸所卜故曰以爲壽彭祖蓋楚先壽四百𡻕不早歸故¶
#<md:CK-KZ_JY143_04p037a>¶
<pb:YP-C_JY143_11xuji-08-0037a>¶
曰以爲天論語曰竊比於我老彭蓋謂是一說彭祖益黃帝時學仙者言不如殤子早歸神明矣)短綆不可以¶
汲深器小不可以盛大非其任也(任讀甚任之任)怒出於不怒爲出於¶
不爲(不怒乃是怒不爲乃是爲也)視於無形得其所見矣聽於無聲則得其¶
所聞矣(言皆易恤無聲故得有聞)至味不慊至言不文至樂不笑至音不叩¶
大匠不斵大豆不具大勇不鬭(慊快叫譟呼不斷不自斵削豆簠簋籩豆之器大勇人聞自畏¶
之不復鬭也)得道而德從之矣譬若黃鐘之比宮太簇之比商無更¶
調焉(更改也)以瓦鉒者全以金鉒者跋以玉鉒者發(鉒讀象金之銅柱餘之鉒¶
鉒者提馬雒家謂之投翩金者金步除跋者刺跋走發者疾迅發讀射百發之發)是故所重者在外則¶
內爲之掘(所重謂金與玉掘律氣不安祥)逐獸者目不見太山(見獸而已)嗜慾在外¶
則明所蔽矣(蔽者見利之物不見其害也)聽有音之音者聾聽無音之音者¶
#<md:CK-KZ_JY143_04p037b>¶
<pb:YP-C_JY143_11xuji-08-0037b>¶
聰不聾不聰與神明通卜者操龜筮者端策以問於數安所問¶
之哉(策四十九策可以占吉凶可以問於數數欲卜筮者也)舞者舉節坐者不期而拚皆¶
如一所極同也日出湯谷入於虞淵莫知其動須臾之間俛人¶
之頸(俛猶戾也)人莫欲學御龍而皆欲學御馬莫欲學治鬼而皆欲¶
學治人急所用也(御龍治鬼不益世用故以御馬治人爲急務矣)解門以爲薪塞井以¶
爲臼人之從事或時相似(或有也相似似於愚)水火相憎鏏在其間五味¶
以和(鏏小鼎一曰鼎無耳爲鏏鏏讀曰慧鏏受水而火炊之故曰在其間)骨肉相愛讒賊間之而¶
父子相危(楚平王晉獻公是也)夫所以養而害所養譬猶削足而適履殺¶
頭而便冠(所以養喻讒賊害在養喻骨肉殺亦履之頭大冠小不相宜削殺其頭以便冠愚之殺頭或作賾)昌¶
羊去𧎇虱而來蚙窮(昌羊昌蒲蚙窮螡蜒入耳之蟲也)除小害而致大賊故小¶
#<md:CK-KZ_JY143_04p038a>¶
<pb:YP-C_JY143_11xuji-08-0038a>¶
快而害大利牆之壞也不若無也然逾屋之覆(不若其無爲牆屋之覆爲敗屋¶
牆之壞更爲土歸於本故曰逾屋之覆)璧瑗成器礛諸之功(礛諸治玉之石詩云他山之石可以爲錯¶
礛讀一曰廉氏之廉)鏌邪斷割砥礪之力(力亦功玄文也)狡兔得而獵犬烹高鳥¶
盡而强弩藏(烹猶殺藏猶殘喻不復用也)䖟與驥致千里而不飛無糗糧之¶
資而不饑失火而遇雨失火則不幸遇雨則幸也故禍中有福¶
也鬻棺者欲民之疾病也畜粟者欲𡻕之荒饑也(荒大饑粟不熟)水靜¶
則平平則清清則見物之形弗能匿也故可以爲正(匿猶逃也)川竭¶
而谷虛(虛無水也)邱夷而淵塞(夷平塞滿)唇竭而齒寒河水之深其壤在¶
山(言非一朝一夕)鈞之縞也一端以爲冠一端以爲𥿉冠則戴致之𥿉¶
則𨃨履之知己者不可誘以物(物不能感)明於死生者不可卻以危¶
#<md:CK-KZ_JY143_04p038b>¶
<pb:YP-C_JY143_11xuji-08-0038b>¶
(危無能懼之)故善游者不可懼以涉(涉不能溺)親莫親於骨肉節族之屬¶
連也(骨肉謂一人之身故曰節族之連也)心失其制乃反自害(言心失制度則自害身也)況疏¶
遠乎(疏遠喻他人也)聖人之於道猶葵之與日也雖不能與終始哉其¶
鄉之誠也(鄉仰誠實)宮池涔則溢旱則涸(涔多雨也)江水之原淵泉不能¶
竭(竭盡也)蓋非橑不能蔽日輪非輻不能追疾然而橑輻未足恃¶
也金勝木者非以一刀殘林也土勝水者非以一墣塞江也躄¶
者見虎而不走非勇勢不便也傾者易覆也倚者易軵也幾易¶
助也濕易雨也(幾近軵讀軵濟之軵近也)設鼠者機動釣魚者泛杭任動者¶
車鳴也(動發發則得鼠泛釣浮杭動動則得魚任者輦詩云我任我輦)芻狗能立而不能行蛇¶
牀似麋蕪而不能芳(蛇牀臭麋蕪香)謂許由無德鳥獲無力莫不醜於¶
#<md:CK-KZ_JY143_04p039a>¶
<pb:YP-C_JY143_11xuji-08-0039a>¶
色(醜猶怒一曰愧也)人莫不奮於其所不足(奮厲也)以兔之走使大如馬¶
則逮曰歸風(言其疾也)及其爲馬是又不能走矣冬有雷電夏有霜¶
雪然而寒暑之勢不易小變不足以防大節黃帝生陰陽(黃帝古天¶
神也始造人之時化生陰陽)上駢生耳目桑林生臂手(上駢桑林皆神名)此女媧所¶
以七十化也(女媧王天下者也七十變造化此言造化治世非一人之功也)終日言必有聖之¶
事百發之中必有羿逢蒙之巧然而世不與也其守節非也(非者¶
非其眞也)牛蹏彘顱亦骨也而世弗灼必問吉凶於龜者以其厯𡻕¶
久矣近敖倉者不爲之多飯臨江河者不爲之多飲其滿腹而¶
已(敖倉古常滿倉在榮陽北)蘭芝以芳未嘗見霜(芳香)鼓造辟兵壽盡五月之¶
望(鼓造蓋謂梟一曰蝦蟇令世人五月望作梟焚亦作蝦蟇莫言物不當爲用)舌之與齒孰先隴也¶
#<md:CK-KZ_JY143_04p039b>¶
<pb:YP-C_JY143_11xuji-08-0039b>¶
(隴摩盡也)錞之與刃孰先獘也(矜下銅鐏也錞不朽而刃先弊錞讀頓首之頓)繩之與矢孰¶
先直也(矢箭)今鱓之與蛇蠶之與蠋狀相類而愛憎異(人愛鱓與蠶畏蛇與¶
蠋故曰異也)晉以垂棘之璧得虞虢(說在齊俗篇也)驪戎以美女亡晉國(美女¶
驪姬也亡猶亂)聾者不謌無以自樂盲得不觀無以接物(接猶見也)觀射者¶
遺其藝(藝事)觀書者忘其愛意有所在則忘其所守古之所爲不¶
可更則推車至今無蟬匷(蟬匷車類讀如孔子射於矍相氏之矍)使但吹竽使氐¶
厭竅雖中節而不可聽(但古不知吹人但讀燕無言鉏同也)無其君形者也(君官主也)¶
與死者同病難爲良醫與亡國同道難與爲謀(謀或作豫也)爲客治¶
飯而自藜藿名尊於實(尊重享仁義之名重於治飯之實也)乳狗之噬虎也伏雞¶
之搏狸恩之所加不量其力使景曲者形也(形曲則影曲也)使響濁者¶
#<md:CK-KZ_JY143_04p040a>¶
<pb:YP-C_JY143_11xuji-08-0040a>¶
聲也(聲濁則響濁也)情泄者中易測(不閉其情欲發泄於外故其中心測度知也)華不時者¶
不可食也(華實若今八九月食晩瓜令人病瘧此之類也曰不食喻人多言不時適不可聽用也)蹠越者¶
或以舟或以車雖異路所極一也(蹠至極亦至玄互文耳一同也)佳人不同體¶
美人不同面而皆說於目(佳美)梨橘棗栗不同味而皆調於口(調適)¶
人有盜而富者富者未必盜有廉而貧者貧者未必廉蔏苗類¶
絮而不可爲絮(蔏苗荻秀楚人謂之蔏蔏讀敵戰之敵幽冀謂之荻苕也)黂不類布而可以¶
爲布(黂麻之有實者黂讀左傳有蜚不爲災之蜚也)出林者不得直道行險者不得履¶
繩(繩道亦直)羿之所以射遠中微者非弓矢也造父之所以追速致¶
遠者非轡銜也海內其所出故能大(雷雨出於海後隨溝溝還入故曰內其所出)輪¶
復其所過故能遠(其所過轉不止)羊肉不慕螘螘慕於羊肉羊肉羶也¶
#<md:CK-KZ_JY143_04p040b>¶
<pb:YP-C_JY143_11xuji-08-0040b>¶
醯酸不慕蚋蚋慕於醯酸嘗一臠肉而知一鑊之味懸羽與炭¶
知燥濕之氣以小見大以近喻遠十頃之陂可以灌四十頃(畜水¶
曰陂)而一頃之陂可以灌四頃大小之衰然(衰差也)明月之光可以¶
遠望而不可以細書甚霧之朝可以細書而不可以遠望尋常¶
之外畫者謹毛而失貌(謹悉微毛留意於小則失其大貌)射者儀小而遺大(儀望¶
小處而射之故能中事各有宜)治鼠穴而壞里閭漬小皰而發痤疽(皰面氣也痤疽癰也)¶
若珠之有纇玉之有瑕置之而全去之而虧(置其纇瑕)榛巢者處林¶
茂安也窟穴者託埵防者便也(埵坊高處防隄也)王子慶忌足躡麋鹿¶
手搏兕虎置之冥室之中不能搏龜鼈勢不便也(慶忌吳王僚之子也)湯¶
放其主而有榮名(湯契後十三世王癸之子履放其主謂伐紂爲民除害故有榮名也)崔杼弑其¶
#<md:CK-KZ_JY143_04p041a>¶
<pb:YP-C_JY143_11xuji-08-0041a>¶
君而被大謗(崔杼齊大夫崔野之子殺君齊莊公也)所以爲之則同其所以爲之¶
則異(所以爲則同湯殺君以利與民抒以利與身故曰異)呂望使老者奮(呂望鼓刀釣魚年七十始學讀)¶
(書九十爲文王作師佐武王伐紂成王封之於齊故老者慕之而自奮厲)項託使嬰兒矜以類相慕¶
(項託年七𡻕窮難孔子而爲之作師故使小人之疇自矜大也)使葉落者風搖之使水濁者魚¶
撓之虎豹之文來射(虎豹以有文章來使人射取之)蝯狖之捷來乍(蝯狖屬仰鼻而長尾¶
乍暫疾以其操捷來使疾擊而取之)行一棋不足以見智彈一弦不足以見悲三¶
寸之管而無當(當猶底也)天下弗能滿十石而有塞百斗而足矣以¶
篙測江篙終而以水爲測惑矣(篙擿船以篙渡江篙沒因以江水爲盡故曰惑也)漁者¶
走淵(漁讀論語之語也)木者走山所急者存也朝之市則走過市則步¶
所求者亡也(走讀奏記之奏)豹裘而雜不若狐裘之粹(粹純)白璧有考不¶
#<md:CK-KZ_JY143_04p041b>¶
<pb:YP-C_JY143_11xuji-08-0041b>¶
得爲寶(考虋污也)言至純之難也戰兵死之鬼憎神巫(兵死之鬼善行病人巫能¶
祝劾殺之憎神巫憎畏也)盜賊之醜吠狗(醜猶惡也)無鄉之社易爲黍肉無國之¶
稷易爲求福(無祀不禋於神而卒祝之故易爲黍肉易爲求福)鼈無耳而目不可以瞥¶
精於明也(不可以瞥瞥之則見也)瞽無目(目無所見)而耳不可以察精於聰也¶
(不可以察察之則聞)遺腹子不思其父無貌於心也(不知父貌)不夢見像無形¶
於目也(目初不見像故曰無形於目也)蝮蛇不可爲足虎豹不可使緣木(蝮蛇皆有¶
毒螫人不爲足爲足益甚虎猛獸不可使能緣木也)馬不食脂桑扈不啄粟非廉也(桑扈青雀¶
馬不竊脂)秦通崤塞而魏築城也(魏徙都於大梁聞秦通治崤關知欲來東兼之故築城設守備也)¶
饑馬在廐寂然無聲投芻其傍爭心乃生引弓而射非弦不能¶
發矢(引張引也發遣也)弦之爲射百分之一也道德可常權不可常故¶
#<md:CK-KZ_JY143_04p042a>¶
<pb:YP-C_JY143_11xuji-08-0042a>¶
遁關不可復亡犴不可再(遁逃也獄常以權變於關塞野犴亡逃不可復由其入故曰權不常也)¶
環可以喻員不可以輪絛可以爲繶不必以紃(紃亦繶婉轉數也)日月¶
不竝出狐不二雄神龍不匹猛獸不羣鷙鳥不雙循繩而斲則¶
不過懸衡而量不差(衡秤)植表而望則不惑損年則嫌於弟益年¶
則疑於兄不如循其理若其當(理道當猶實也)人不見龍之飛舉而能¶
高者風雨奉之(奉助)蠹眾則木折隙大則墻壞懸垂之類有時而¶
隧(隧墮)枝格之屬有時而弛(弛落)當凍而不死者不失其適(死乃爲失適又¶
死故曰不失其適也)當暑而不暍者不亡適(亡亦失之)未嘗適亡適(亡無言不凍不暍何¶
適之有也)湯沐具而蟣虱相吊大厦成而燕雀相賀(厦屋)憂樂別也柳¶
下惠見飴曰可以養老盜跖見飴曰可以黏牡見物同而用之¶
#<md:CK-KZ_JY143_04p042b>¶
<pb:YP-C_JY143_11xuji-08-0042b>¶
異(柳下惠魯大夫展無駭之子名獲字禽家有大柳樹惠德因號柳下惠一曰柳下邑牡門戶籥牡)蠶食而不¶
飲二十二日而化蟬飲而不食三十日而蛻蜉蝣不食不飲三¶
日而死人食礜石而死蠶食之而不饑魚食巴菽而死鼠食之¶
而肥類不可必推(推猶知也)瓦以火成不可以得火竹以水生不可¶
以得水(瓦得火則破竹得水浸則死矣)楊堁而欲弭塵被裘而以翣翼豈若適¶
衣而已哉(堁土塵楚人謂之堁翣扇楚人謂之翣也)槁竹有火弗鑽不㸐土中有水¶
弗掘無泉(掘猶窮也)蠬象之病人之寶也(蠬大蛤中有珠象牙還以自疾故人得以爲寶也)¶
人之病將有誰寶之者乎(人之利欲爲病無人寶之故曰將有誰寶也)爲酒人之利¶
而不酤則竭爲車人之利而不僦則不達握火提人反先之熱¶
(皆一介之人物思自守者不欲使酒人車人得利不酤僦而先自竭先不達猶以火援人先自熱自爛也)鄰之母死¶
#<md:CK-KZ_JY143_04p043a>¶
<pb:YP-C_JY143_11xuji-08-0043a>¶
往哭之妻死而不泣有所劫以然也(嫌猶哀嫌於情色故曰有所劫迫之然如是也)西¶
方之倮國鳥獸弗辟與爲一也(一同也倮國在西南方)一膊炭熯(一膊一挺也)¶
掇之則爛指萬石俱熯去之十步而死(百二十斤爲石)同氣異積大勇¶
小勇有似於此今有六尺之廣卧而越之下材弗難植而踰之¶
上材弗易勢施異也百梅足以爲百人酸一梅不足以爲一人¶
和(喻眾能濟少少不能有所成也)有以飯死者而禁天下之食有以車爲敗者¶
禁天下之乘則悖矣(申生雉經晉不絶繩子胥自沉呉不斷水也)釣者靜之𦋯者扣¶
舟罩者抑之罣者舉之爲之異得魚一也(𦋯者以柴積水中以取魚扣擊魚聞擊舟¶
聲藏柴下壅而取之𦋯讀沙糝今兖州人積柴水搏魚爲罛幽州名之爲涔也)見象牙乃知其大於牛¶
見虎尾而知其大於狸一節見而百節知也(吳伐越至會稽獨獲骨節專車見一¶
#<md:CK-KZ_JY143_04p043b>¶
<pb:YP-C_JY143_11xuji-08-0043b>¶
節大餘節不得小故曰百節知)小國不鬭於大國之間(長見嫌也)兩鹿不鬭於伏兕¶
之旁(畏見食也)佐祭者得嘗救鬭者得傷蔭不祥之木爲雷電所撲¶
(蔭木影也撲擊也)或謂冢或謂隴或謂笠或謂簦頭風與空木之瑟名¶
同實異也(頭中風空木瑟其音同其實則異也)日月欲明而浮雲蓋之(蓋猶蔽也)蘭芝¶
欲修而秋風敗之(修長)虎有子不能搏攫者輒殺之爲墮武也(墮廢¶
也武威之也)龜紐之璽賢者以爲佩(龜紐之璽衣印也紐係佩服也)土壤布在田能¶
者以爲富(能動者播植嘉穀以爲饒富也)予拯溺者金玉不若尋常之纏索(金玉¶
雖寶非拯溺之具故曰不如尋常之纏索)視書上有酒者下必有肉上有年者下必¶
有月以類而取之(類猶事也)蒙塵而眯固其理也爲其不出戶而堁¶
之也(爲不出戶而塵堁眯之非其道)屠者羹藿爲車者步行陶者用缺盆匠人¶
#<md:CK-KZ_JY143_04p044a>¶
<pb:YP-C_JY143_11xuji-08-0044a>¶
處狹盧爲者不得用用者弗肯爲(爲者不得用以利動用者不肯爲以富寵也)轂立¶
三十輻各盡其力不得相害使一輻獨入眾輻皆棄豈能致千¶
里哉夜行者掩目而前其手涉水者解其馬載之舟事有所宜¶
而有所不施橘柚有鄉雚葦有叢獸同足者相從遊鳥同翼者¶
相從翔(以類聚也)田中之潦流入於海附耳之言聞於千里也(附近近耳¶
之言謂竊語聞於千里千里知之語曰欲人不知莫如不爲)蘇秦步(步徐行也)曰何故(人問何故)趍曰¶
何趍馳有爲則議多事固苛(蘇秦爲多事之人故見議見苛也)皮將弗覩毛將¶
何顧畏首畏尾身凡有幾(畏始畏終中身不畏凡有幾何言常畏也)欲觀九州之土¶
足無千里之行心無政教之原而欲爲萬民之上則難(無其術故曰難¶
也)的的者獲提提者射(的的名爲眾所見故獲提提安言譬若鳥不飛獸不走提提安時故爲人所射)¶
#<md:CK-KZ_JY143_04p044b>¶
<pb:YP-C_JY143_11xuji-08-0044b>¶
故大白若辱大德若不足(若辱自同於眾人若不足者實若虛之)未嘗稼穡粟滿¶
倉未嘗桑蠶絲滿囊得之不以道用之必橫(橫放)海不受流胔太¶
山不上小人(骨有肉曰胔有不義之祥流入海海神蕩而出之故曰不受太山東嶽也王者所封禪處不令𣧑亂¶
小人得上其上也)旁光不升俎(旁光胞也俎豆之實唯肩髀而脅肋不得升)駠駮不入牲(犧牲¶
以純色也)中夏用箑快之至冬而不知去褰衣涉水至陵而不知下¶
未可以應變有山無林有谷無風有石無金(林生於山山未必皆有林風出於谷¶
谷王未必皆有風金生於石石未必皆有金喻聖人出眾人眾人未必皆聖賢也)滿堂之坐視鉤各異¶
(滿堂坐人規其鉤各異形)於環帶一也(鉤與環帶一法也類雖異所用者同)獻公之賢欺於孋¶
姬(殺申生也)叔孫之知欺於竪牛(三日不食而餓死也)故鄭詹入魯春秋曰佞¶
人來佞人來(鄭詹鄭文公大夫以齊桓公卒不使鄭伯朝齊朝於楚齊人執之自齊逃至魯謂之佞人以方孋姬¶
#<md:CK-KZ_JY143_04p045a>¶
<pb:YP-C_JY143_11xuji-08-0045a>¶
竪牛故曰佞人來佞人來)君子有酒鄙人鼓缶雖不見好亦不見醜(醜惡)人性¶
便絲衣帛或射之則被鎧甲爲其所不便以得所便(便利)輻之入¶
轂各值其鑿不得相通猶人臣各守其職不得相干(干亂也)嘗被¶
甲而免射者被而入水嘗抱壺而度水者抱而蒙火可謂不知¶
類矣君子之居民上若以腐索御奔馬(雍容恐失民之意)若𨃨薄冰蛟¶
在其下(蛟魚屬皮有珠能害人故曰蛟在其下)若入林而遇乳虎(言常驚懼恐也化不治於民民¶
不附)善用人者若蚈之足眾而不相害(蚈馬蚈幽州謂之秦渠蚈讀蹊徑之蹊也)若脣¶
之與齒堅柔相摩而不相敗(摩近敗毀)清醠之美始於耒耜(醠清酒周禮醠¶
齊是醠讀瓮㼜之㼜也)黼黻之美在於杼柚(白與黑爲黼青與赤爲黻皆文衣也)布之新不¶
如紵紵之弊不如布或善爲新或惡爲故(善猶宜也)靨酺在頰則好¶
#<md:CK-KZ_JY143_04p045b>¶
<pb:YP-C_JY143_11xuji-08-0045b>¶
在顙則醜(靨酺箸頰上窐窐者在顙以盤故醜)繡以爲裳則宜以爲冠則譏(詩云衮衣¶
繡裳故曰宜譏人譏非之也)馬齒非牛蹏檀根非椅枝故見其一本而萬物¶
知(知猶別也)石生而堅蘭生而芳少自其質長而愈明(質性也明猶盛也)扶¶
之與提謝之與讓故之與先諾之與已也之與矣相去千里汗¶
準而粉其顙腐鼠在壇(楚人謂中庭爲壇)燒薰於宮入水而憎濡懷臭¶
而求芳雖善者弗能爲工(善或作巧)再生者不穫華大旱者不胥時¶
落(胥時不待秋時而零落也)毋曰不幸甑終不墮井抽簪招燐有何爲驚(燐血¶
精似野火招之應聲而至血灑汗人以簪招則不至故曰何驚也)使人無度河可中河使無度¶
不可(不可言不能也)見虎一文不知其武見驥一毛不知善走水蠆爲¶
䗓孑孑爲𧊈(水蠆化爲䗓䗓青蜓孑孑結蠆水上到跂蟲讀廉)兔齧爲螚(兔所齧草靈在其心中化¶
#<md:CK-KZ_JY143_04p046a>¶
<pb:YP-C_JY143_11xuji-08-0046a>¶
爲螚螚讀能而心之惡一說免齧蟲名)物之所爲出於不意弗知者驚知者不怪¶
(怪惑也)銅英青金英黃玉英白黂燭捔膏燭澤也(燭光捔澤喻光明有明珠也)¶
以微知明以外知內象肉之味不知於口鬼神之貌不著於目¶
捕景之說不形於心(皆所不嘗見之)冬冰可折夏木可結時難得而易¶
失木方茂盛終日采而不知秋風下霜一夕而殫(殫盡)病熱而强¶
之餐救暍而飲之寒救經而引其索拯溺而授之石欲救之反¶
爲惡(惡猶害也)雖欲謹亡馬不發戶轔(言馬亡不可發戶限而求)雖欲豫就酒不¶
懷蓐(轔戶限楚人謂之轔轔讀似鄰惡氣言乃得之也)孟賁探鼠穴鼠無時死必噬其¶
指失其勢(孟賁勇士爲探鼠於穴故曰失其勢)山雲蒸柱礎潤(礎柱下石礩也)伏苓掘兔¶
絲死(所生者亡故死)一家失熛百家皆燒讒夫陰謀百姓暴骸(論語曰惡利口¶
#<md:CK-KZ_JY143_04p046b>¶
<pb:YP-C_JY143_11xuji-08-0046b>¶
之覆邦家故曰百姓暴骸)粟得水濕而熱甑得火而液水中有火火中有水¶
疾雷破石陰陽相薄(自然之勢)湯沐之於河有益不多流潦注海雖¶
不能益猶愈於已(已止)一目之羅不可以得鳥無餌之釣不可以¶
得魚遇士無禮不可以得賢兔絲無根而生蛇無足而行魚無¶
耳而聽蟬無口而鳴有然之者也(然如是也)鶴壽千𡻕以極其游蜉¶
䖻朝生而暮死而盡其樂(脩短各得其志)紂醯梅伯文王與諸侯構之¶
(構謀)桀辜諫者湯使人哭之(哭猶吊也)狂馬不觸木猘狗不自投於河¶
雖聾蟲而不自陷又況人乎(聾無知也)愛熊而食之鹽愛獺而飲之¶
酒雖欲養之非其道(熊食鹽而死獺飲酒而敗故曰非其道也)心所說毀舟爲杖心¶
所欲毀鐘爲鐸(鐸大鈴金口木舌爲木鐸金舌爲金鐸杖舟尾讀詩有杖之社也)管子以小辱¶
#<md:CK-KZ_JY143_04p047a>¶
<pb:YP-C_JY143_11xuji-08-0047a>¶
成大榮(管仲相子糾不能死爲魯所囚是其辱卒相桓公以至霸是其大榮也)蘇秦以百誕成一¶
誠(誠信)質的張而弓矢集林木茂而斧斤入非或召之形勢所致¶
者也待利而後拯溺人亦必以利溺人矣(利溺人者利人之溺得其利也)舟能¶
沉能浮愚者不足加(舟船能載浮物愚者不敢加足畏其沉詩云汎汎揚舟載沉載浮是也)騏驥¶
驅之不進引之不止人君不以取道里刺我行者欲與我交訾¶
我貨者欲與我市(刺猶非訾毀也)以水和水不可食一弦之瑟不可聽¶
(以其失和故不可聽刺專用也)駿馬以抑死直士以正窮賢者擯於朝美女擯¶
於宫(擯棄也)行者思於道而居者夢於牀慈母吟於巷適子懷於¶
荆(精相往來)赤肉縣則烏鵲集鷹隼鷙則眾鳥散物之散聚交感以¶
然食其食者不毀其器食其實者不折其枝塞其源者竭背其¶
#<md:CK-KZ_JY143_04p047b>¶
<pb:YP-C_JY143_11xuji-08-0047b>¶
本者枯交畫不暢連環不解其解之不以解(暢達不得達至交止解連環言此不¶
可解則說德解法也)臨河而羨魚不如歸家織網(羡顧)明月之珠蠬之病而¶
我之利虎爪象牙禽獸之利而我之害(我猶人也)易道良馬使人欲¶
馳飲酒而樂使人欲謌是而行之故謂之斷非而行之必謂之¶
亂(斷猶治也)矢疾不過二里也步之遲百舍不休千里可致聖人處¶
於陰眾人處於陽聖人行於水眾人行於霜(水有形而不可毀故聖人行之無迹¶
霜雪履有迹故眾人行之也)異音者不可聽以一律異形者不可合於一體¶
(合同)農夫勞而君子養焉(君子國君養焉以化澤懊休之)愚者言而智者擇焉(擇可¶
用者而用之也)捨茂林而集於枯不弋鵠而弋烏難與有圖(圖謀也言其愚)寅¶
邱無壑泉源不溥(言汙小潦水名寅寅之邱無大壑故泉流不得溥)尋常之谿灌千頃¶
#<md:CK-KZ_JY143_04p048a>¶
<pb:YP-C_JY143_11xuji-08-0048a>¶
之澤(言有源也)見之明白處之如玉石見之闇晦必留其謀(玉之與石言可¶
别也闇晦不明留猶思謀也)以天下之大託於一人之才譬若懸千鈞之重¶
於木之一枝(言不能任)負子而登牆謂之不祥爲其一人隕而兩人¶
殤(負抱也隕墜也)善舉事者若乘舟而悲謌一人唱而千人和(言能得眾人之¶
心也)不能耕而欲黍梁不能織而喜采裳無事而求其功難矣有¶
榮華者必有憔悴有羅紈者必有麻蒯(言有成必有衰)鳥有沸波者河¶
伯爲之不潮畏其誠也(鳥大鵬也翱翔水上扇魚令出沸波玃而食之故河伯深藏於淵畏其精誠爲¶
不見)故一夫出死千乘不輕(主術篇曰兵莫憯於志莫邪爲下言匹夫志意出死必戰故雖大國兵車¶
千乘不輕視之也)蝮蛇螫人傅以和堇則愈(和堇野葛毒樂)物故有重而害反¶
爲利者聖人之處亂世若夏暴而待暮(夏日中甚熱暮涼時言聖人居亂世忍以待涼)¶
#<md:CK-KZ_JY143_04p048b>¶
<pb:YP-C_JY143_11xuji-08-0048b>¶
桑榆之間逾易忍也(言亂世將盡如日在西方桑榆間將夕故曰易忍)水雖平必有波¶
衡雖正必有差尺寸雖齊必有詭(詭不同)非規矩不能定方圓非¶
準繩不能正曲直用規矩準繩者亦有規矩準繩焉(準平繩直之人能平¶
直耳故曰亦有規矩準繩)舟覆乃見善游馬奔乃見良御(善游故覆舟不溺良御馬奔車不敗¶
故見之)嚼而無味者弗能內於喉視而無形者不能思於心(形象無形¶
於目不能思之於心)兕虎在於後隨侯之珠在於前弗及掇者先避患而¶
後就利(隨國在漢東姬姓之後出遊於野見大蛇斷在地隨侯令醫以續傅斷蛇蛇得愈去後銜大珠報蓋明月之珠¶
因號隨侯之珠世以爲寶也)逐鹿者不顧兔決千金之貨者不爭銖兩之價¶
(言在大不顧小)弓先調而後求勁馬先馴而後求良(勁强馴擾)人先信而後¶
求能(人非信不立也)陶人棄索車人掇之屠者棄銷而鍜者拾之所緩¶
#<md:CK-KZ_JY143_04p049a>¶
<pb:YP-C_JY143_11xuji-08-0049a>¶
急異也百星之明不如一月之光十牖畢開不若一戶之明矢¶
之於十步貫兕甲及其極不能入魯縞(言勢有極)太山之高背而弗¶
見秋毫之末視之可察(察別言用明矣)山生金反自刻木生蠹反自食¶
人生事反自賊(賊敗也害也物自然也)巧冶不能鑄木工匠不能斵金者¶
形性然也白玉不琢美珠不文質有餘也(性自然不復飾)故跬步不休¶
跛鼈千里(跬猶咫尺)累積不輟可成邱阜(輟止)城成於上木直於下非¶
有事焉所緣使然凡用人之道若以燧取火䟽之則弗得(䟽猶遲也)¶
數之則弗中(數猶疾也)正在䟽數之間(得其節火乃生)從朝視夕者移從枉¶
準直者虧(枉邪)聖人之偶物也若以鏡視形曲得其情(偶猶同也)楊子¶
見逵路而哭之爲其可以南可以北(道九達曰逵閔其别也)墨子見練絲¶
#<md:CK-KZ_JY143_04p049b>¶
<pb:YP-C_JY143_11xuji-08-0049b>¶
而泣之爲其可以黃可以黑(練白憫其化也)趍舍之相合猶金石之一¶
調相去千𡻕合一音也(金曰鐘石曰磐雖久不變故曰相去千𡻕合一音也)鳥不干防者¶
雖近弗射(鳥無之屬是也)其當道雖遠弗釋(當道爲作防害者故曰不釋也)酤酒而酸¶
買肉而臭然酤酒買肉不離屠沽之家故求物必於近之者以¶
詐應詐以譎應譎若被簑而救火毀瀆而止水乃愈益多西施¶
毛嬙狀貌不可同世稱其好美鈞也堯舜禹湯法籍殊類得民¶
心一也(俱一於人)聖人者隨時而舉事因資而立功涔則具擢對旱¶
則修土龍(擢對貯水器土龍致雨物)臨菑之女織紈而思行者爲之悖戾(臨菑¶
齊都悖麤惡)室有美容繒爲之纂繹(不密緻志有感故纂讀曰淩繹纂之纂)徵羽之操¶
不入鄙人之耳(徵羽正音小人不知不入其耳)抮和切適舉坐而善(抮轉轉其和更作急¶
#<md:CK-KZ_JY143_04p050a>¶
<pb:YP-C_JY143_11xuji-08-0050a>¶
謌激楚之音非正樂故舉坐而善之)過府而負手者希不有盜心(府藏貨所生也)故侮人¶
之鬼者過社而搖其枝(侮猶病也)晉陽處父代楚以救江故解椊者¶
不在於捌格在於批伉(批擊伔推擊其要夾)木大者根擢山高者基扶(其下¶
跐也)蹠巨者志遠體大者節疏狂者傷人莫之怨也嬰兒詈老莫¶
之疾也賊心𡵍(賊害)尾生之信不如隨牛之誕(尾生效信於婦人信之失隨牛弦高¶
矯君命爲誕雖然以存國故不如隨牛之誕)而又況一不信者乎(一猶常況常不爲信不爲誕乎一或¶
作一一猶待也)憂父之疾者子治之者醫(論語曰父母唯其疾之憂故曰憂之者子)進獻者¶
祝治祭者庖(庖宰也)¶
** 人間訓(人間之事吉凶之中徵得失之端反存亡之幾也)¶
清淨恬愉人之性也儀表規矩事之制也知人之性其自養不¶
#<md:CK-KZ_JY143_04p050b>¶
<pb:YP-C_JY143_11xuji-08-0050b>¶
悖知事之制其舉錯不惑發一端散無竟周八極總一筦謂之¶
心見本而知末觀指而睹歸執一而應萬握要而治詳謂之術¶
居智所謂行智所之事智所秉動智所由謂之道道者置之前¶
而不𨎌錯之後而不軒內之尋常而不塞布之天下而不窕是¶
故使人高賢稱譽己者心之力也使人卑下誹謗己者心之罪¶
也夫言出於口者不可止於人行發於邇者不可禁於遠事者¶
難成而易敗也名者難立而易廢也千里之隄以螻螘之穴漏¶
百尋之屋以突隙之烟焚(突竈突也)堯戒曰戰戰慄慄日愼一日人¶
莫蹪於山而蹪於蛭(蹪躓也蛭蟻也)是故人者輕小害易微事以多悔¶
患至而後憂之是由病者已惓(惓劇)而索良醫也雖有扁鵲俞跗¶
#<md:CK-KZ_JY143_04p051a>¶
<pb:YP-C_JY143_11xuji-08-0051a>¶
之巧猶不能生也(俞夫黃帝時醫)夫禍之來也人自生之福之來也人¶
自成之禍與福同門利與害爲鄰非神聖人莫之能分凡人之¶
舉事莫不先以其知規慮揣度(揣商量高下也)而後敢以定謀其或利¶
或害此愚智之所以異也曉自然以爲智知存亡之樞機禍福¶
之門戶舉而用之陷溺於難者不可勝計也使知所爲是者事¶
必可行則天下無不達之塗矣是故知慮者禍福之門戶也動¶
靜者利害之樞機也百事之變化國家之治亂待而後成是故¶
不溺於難者成是故不可不愼也天下有三危少德而多寵一¶
危也才下而位高二危也身無大功而有厚祿三危也故物或¶
損之而益或益之而損何以知其然也昔者楚莊王旣勝晉於¶
#<md:CK-KZ_JY143_04p051b>¶
<pb:YP-C_JY143_11xuji-08-0051b>¶
河雍之間(莊王敗晉荀林父之師於邲邲河雍地也)歸而封孫叔敖而不辭受病疽¶
將死謂其子曰吾則死矣王必封女女必讓肥饒之地而受沙¶
石之間有寢邱者其地硧石之名醜(寑邱今汝南固始地前有垢谷後有莊邱名醜)荆¶
人鬼(好事鬼也)越人禨(禨祥)人莫之利也孫叔敖死王果封其子以肥¶
饒之地其子辭而不受請有寑之邱楚國之俗功臣二世而爵¶
祿唯孫叔敖獨存此所謂損之而益也何謂益之而損昔晉厲¶
公南伐楚東伐齊西伐秦北伐燕兵橫行天下而無所綣(綣屈)威¶
服四方而無所詘遂合諸侯於嘉陵氣充志驕淫侈無度暴虐¶
萬民內無輔拂之臣外無諸侯之助戮殺大臣親近導諛明年¶
出遊匠驪氏欒書中行偃劫而幽之(欒書中行偃皆大夫)諸侯莫之救百¶
#<md:CK-KZ_JY143_04p052a>¶
<pb:YP-C_JY143_11xuji-08-0052a>¶
姓莫之哀三月而死夫戰勝攻取地廣而名尊此天下之所願¶
也然而終於身死國亡此所謂益之而損者也夫孫叔敖之請¶
有寢之邱沙石之地所以累世不奪也晉厲公之合諸侯於嘉¶
陵所以身死於匠驪氏也眾人皆知利利而病病也唯聖人知¶
病之爲利知利之爲病也夫再實之木根必傷掘藏之家必有¶
殃(掘藏謂發冢得伏藏無功受財)以言大利而反爲害也張武教智伯奪韓魏¶
之地而擒於晉陽(張武智伯臣也擒於晉陽爲趙襄子所殺)申叔時教莊王封陳氏¶
之後而霸天下(申叔時楚大夫也莊王滅陳已乃復之也)孔子讀易至損益未嘗不¶
憤然而歎曰益損者其王者之事與事或欲以利之適足以害¶
之或欲害之乃反以利之利害之反禍福之門戶不可不察也¶
#<md:CK-KZ_JY143_04p052b>¶
<pb:YP-C_JY143_11xuji-08-0052b>¶
陽虎爲亂於魯(陽虎季氏之臣也陽虎季氏專魯國也)魯君令人閉城門而捕之¶
得者有重賞失者有重罪圍三匝而陽虎將舉劍而伯頤(伯迫)門¶
者止之曰天下探之不窮(不窮言深遠)我將出子陽虎因赴圍而逐¶
揚劎提戈而走門者出之顧反取其出之者以戈推之攘祛薄¶
腋(祛袂)出之者怨之曰我非故與子反也爲之蒙死被罪而乃反¶
傷我宜矣其有此難也魯君聞陽虎失大怒問所出之門使有¶
司拘之以爲傷者受大賞而不傷者被重罪此所謂害之而反¶
利者也何謂欲利之而反害之楚恭王與晉人戰於鄢陵戰酣¶
(晉人晉厲公)恭王傷(晉人射恭王中目也)而休司馬子反渴而求飲竪陽穀奉¶
酒而進之(竪小使也陽穀其名)子反之爲人也嗜酒而甘之不能絶於口¶
#<md:CK-KZ_JY143_04p053a>¶
<pb:YP-C_JY143_11xuji-08-0053a>¶
遂醉而卧恭王欲復戰使人召司馬子反子反辭以心痛王駕¶
而往視之入幄中而聞酒臭恭王大怒曰今日之戰不穀親傷¶
(不穀不祿也人君謙以自稱也)所恃者司馬也而司馬又若此是亡楚國之社¶
稷而不率吾眾也不穀無與復戰矣於是罷師而去之斬司馬¶
子反爲僇故竪陽穀之進酒也非欲禍子反也誠愛而欲快之¶
也而適足以殺之此所謂欲利之而反害之者也夫病温而强¶
之食病暍而飲之寒此眾人之所以爲養也而良醫之所以爲¶
病也悅於目悅於心愚者之所利也然而有論者之所辟也故¶
聖人先忤而后合眾人先合而后忤有功者人臣之所務也有¶
罪者人臣之所辟也或有功而見疑或有罪而益信何也則有¶
#<md:CK-KZ_JY143_04p053b>¶
<pb:YP-C_JY143_11xuji-08-0053b>¶
功者離恩義有罪者不敢失仁心也魏將樂羊攻中山(樂羊文侯之將)¶
其子執在城中城中縣其子以示樂羊樂羊曰君臣之義不得¶
以子爲私攻之愈急中山因烹其子而遺之鼎羹與其首樂羊¶
循而泣之曰是吾子己爲使者跪而啜三杯使者歸報中山曰¶
是伏約死節者也不可忍也遂降之爲魏文侯大開地有功自¶
此之後日以不信此所謂有功而見疑者也何謂有罪而益信¶
孟孫獵(孟孫魯大夫也)而得麑使秦西巴持歸烹之麑母隨之而嗁秦¶
西巴弗忍縱而子之孟孫歸求麑安在秦西巴對曰其母隨而¶
嗁臣誠弗忍竊縱而予之孟孫怒逐秦西巴居一年取以爲子¶
傅左右曰秦西巴有罪於君今以爲子傅何也孟孫曰夫一麑¶
#<md:CK-KZ_JY143_04p054a>¶
<pb:YP-C_JY143_11xuji-08-0054a>¶
而不忍又何況於人乎此謂有罪而益信者也故趨舍不可不¶
審也此公孫鞅之所以抵罪於秦而不得入魏也(公孫鞅商君也爲秦伐魏¶
欺魏公子印而殺之後有罪走魏魏人不入也)功非不大也然而累足無所踐者不義¶
之故也事或奪之而反與之或與之而反取之智伯求地於魏¶
宣子宣子弗欲與之任登曰智伯之强威行於天下求地而弗¶
與是爲諸侯先受禍也不若與之宣子曰求地不已爲之柰何¶
任登曰與之使喜必將復求地於諸侯諸侯必植耳(植耳竦耳而聽)也¶
與天下同心而圖之一心所得者非直吾所亡也魏宣子裂地¶
而授之又求地於韓康子韓康子不敢不予諸侯皆恐又求地¶
於趙襄子襄子弗與於是智伯乃從韓魏圍襄子於晉陽三國¶
#<md:CK-KZ_JY143_04p054b>¶
<pb:YP-C_JY143_11xuji-08-0054b>¶
通謀擒智伯而三分其國此所謂奪人而反爲人所奪者何謂¶
與之而反取之晉獻公欲假道於虞以伐虢遺虞垂棘之壁與¶
屈產之乘虞公惑於璧與馬而欲與之道宮之奇諫(宮之奇虞臣也)曰¶
不可夫虞之與虢若車之有輪輪依於車車亦依輪虞之與虢¶
相恃而勢也若假之道虢朝亡而虞夕從之矣虞公弗聽遂假¶
之道荀息伐虢遂克之(荀息晉大)夫還反伐虞又拔之此所謂與之¶
而反取者也聖王布德施惠非求其報於百姓也郊望禘嘗(郊祭¶
天望祭日月星辰山川也禘嘗祭宗廟也)非求福於鬼神也山致其高而雲起焉水¶
致其深而蛟龍生焉君子致其道而福祿歸焉夫有陰德者必¶
有陽報有陰行者必有昭名古有溝防不脩水爲民害禹鑿龍¶
#<md:CK-KZ_JY143_04p055a>¶
<pb:YP-C_JY143_11xuji-08-0055a>¶
門辟伊闕平治水土使民得陸處百姓不親五品不愼契教以¶
君臣之義父子之親夫妻之辯長幼之序田野不脩民食不足¶
后稷乃教之辟地墾草糞土種穀令百姓家給人足故三后之¶
後無不王者(謂夏殷周)有陰德也周室衰禮義廢孔子以三代之道¶
教導於世其後繼嗣至今不絶者有隱行也秦王趙政兼吞天¶
下而已(趙政始皇生於趙故名趙政)智伯侵地而滅商鞅支解李斯車裂(李斯¶
上蔡人也爲秦相趙高譖之二世車裂之於雲陽)三代種德而王齊桓繼絶而霸故樹¶
黍者不獲稷樹怨者無報德昔者宋人好善者三世不解家無¶
故而黑牛生白犢以問先生先生曰此吉祥以饗鬼神(先生凡先人生¶
者也以鄉鬼神白犢純色可以爲犧牲也)居一年其父無故而盲牛又復生白犢其¶
#<md:CK-KZ_JY143_04p055b>¶
<pb:YP-C_JY143_11xuji-08-0055b>¶
父又復使其子以問先生其子曰前聽先生言而失明今又復¶
問之柰何其父曰聖人之言先忤而後合其事未究固試往復¶
問之其子又復問先生先生曰此吉祥也復以饗鬼神歸致命¶
其父其父曰行先生之言也居一年其子又無故而盲其後楚¶
攻宋圍其城(楚莊王時圍宋九月)當此之時易子而食析骸而炊之丁壯¶
者死老病童兒皆上城牢守而不下楚王大怒城已破諸城守¶
者皆屠之此獨以父子盲之故得無乘城軍罷圍解則父子俱¶
視夫禍福之轉而相生其變難見也近塞上之人有善術者馬¶
無故亡而入胡人皆弔之其父曰此何遽不爲福乎居數月其¶
馬將胡駿馬而歸人皆賀之其父曰此何遽不能爲禍乎家富¶
#<md:CK-KZ_JY143_04p056a>¶
<pb:YP-C_JY143_11xuji-08-0056a>¶
良馬其子好騎墮而折其髀人皆弔之其父曰此何不遽爲福¶
乎居一年胡人大入塞丁壯者引絃而戰近塞之人死者十九¶
此獨以跛之故父子相保故福之爲禍禍之爲福化不可極深¶
不可測也或直於辭而不害於事者或虧於耳以忤於心而合¶
於實者高陽魋(或曰高陽魋宋大夫)將爲室問匠人匠人對曰未可也木¶
尚生加塗其上必將撓以生材任重塗今雖成後必敗高陽魋¶
曰不然夫木枯則益勁塗乾則益輕以勁材任輕塗今雖惡后¶
必善匠人窮於辭無以對受令而爲室其始成竘然善也(竘高壯類)¶
而後果敗此所謂直於辭而不可用者也何謂虧於耳忤於心¶
而合於實靖郭君將城薛(靖郭君齊威王之子也封於薛)賓客多止之弗聽靖¶
#<md:CK-KZ_JY143_04p056b>¶
<pb:YP-C_JY143_11xuji-08-0056b>¶
郭君謂謁者曰無爲賓通言齊人有請見者曰臣請道三言而¶
已過三言請烹郭君聞而見之賓趨而進再拜而興因稱曰海¶
大魚則反走靖郭君止之曰願聞其說賓曰臣不敢以死爲熙¶
(熙戲)靖郭君曰先生不遠道而至此爲寡人稱之賓曰海大魚網¶
弗能止也釣弗能牽也蕩而失水則螻螘皆得志焉今夫齊君¶
之淵也君失齊則薛能自存乎靖郭君曰善乃止不城薛此所¶
謂虧於耳忤於心而得事實者也夫以無城薛止城薛其於以¶
行說乃不若海大魚故物或遠之而近或近之而遠或說聽計¶
當而身疏或言不用計不行而益親何以明之三國伐齊圍平¶
陸(三國韓魏趙也)括子以報於牛子(括子牛子齊臣)曰三國之地不接於我踰¶
#<md:CK-KZ_JY143_04p057a>¶
<pb:YP-C_JY143_11xuji-08-0057a>¶
鄰國而圍平陸利不足貪也然則求名於我也請以齊侯往牛¶
子以爲善括子出無害子入(無害子亦齊臣)牛子以括子言告無害子¶
無害子曰異乎臣之所聞牛子曰國危而不安患結而不解何¶
謂貴智無害子曰臣聞之有裂壤土以安社稷者聞殺身破家¶
以存其國者不聞出其君以爲封疆者牛子不聽無害子之言¶
而用括子之計三國之兵罷而平陸之地存自此之后括子日¶
以䟽無害子日以進故謀患而患解圖國而國存括子之智得¶
矣無害子之慮無中於策謀無益於國然而心調於君有義行¶
也今人待冠而飾首待履而行地冠履之於人也寒不能煖(煖温)¶
風不能障暴不能蔽也然而冠冠履履者其所自託者然也夫¶
#<md:CK-KZ_JY143_04p057b>¶
<pb:YP-C_JY143_11xuji-08-0057b>¶
咎犯戰勝城濮而雍季無尺寸之功然而雍季先賞而咎犯後¶
存者其言有貴者也故義者天下之所賞也百言百當不如擇¶
趨而審行也或無功而先舉或有功而後賞何以明之昔晉文¶
公將與楚戰城濮問於咎犯曰爲柰何咎犯曰仁義之事君子¶
不厭忠信戰陳之事不厭詐僞君其許之而已矣辭咎犯問雍¶
季雍季對曰焚林而獵愈多得獸後必無獸以詐僞遇人雖愈¶
利後亦無復君其正之而已矣於是不聽雍季之計而用咎犯¶
之謀與楚人戰大破之還歸賞有功者先雍季而後咎犯左右¶
曰城濮之戰也君行賞先雍季何也文公曰咎犯之言一時之¶
權也雍季之言萬世之利也吾豈可以先一時之權而後萬世¶
#<md:CK-KZ_JY143_04p058a>¶
<pb:YP-C_JY143_11xuji-08-0058a>¶
之利也哉智伯率韓魏二國伐趙圍晉陽決晉水而灌之城下¶
緣木而處縣釜而炊襄子謂於張孟談曰城中力已盡糧食匱¶
乏大夫病爲之奈何張孟談曰亡不能存危弗能安無爲貴智¶
伯臣請試潛行(潜行伏出也)見韓魏之君而約之乃見韓之君說之¶
曰臣聞之脣亡而齒寒今智伯率二國而伐趙趙將亡矣趙亡¶
則君爲之次矣不及今而圖之禍將及二君二君曰智伯之爲¶
人也粗中而少親我謀而泄事必敗爲之柰何張孟談曰言出¶
君之口入臣之耳人孰知之者乎且同情相成同利相死君其¶
圖之二君乃與張孟談陰謀與之期張孟談乃報襄子至其日¶
之夜趙氏殺其守隄之吏決水灌智伯智伯軍救水而亂韓魏¶
#<md:CK-KZ_JY143_04p058b>¶
<pb:YP-C_JY143_11xuji-08-0058b>¶
翼而擊之襄子將卒犯其前大敗智伯軍敗殺其身而三分其¶
國襄子乃賞有功者而高赫爲賞首羣臣請曰晉陽之存張孟¶
談之功也而赫爲賞首何也襄子曰晉陽之圍也寡人國家危¶
社稷殆羣臣無不有驕侮之心者唯赫不失君臣之禮吾是以¶
先之由此觀之義者人之大本也雖有戰勝存亡之功不如行¶
義之隆故君子曰美言可以市尊美行可以加人或有罪而可¶
賞也或有功而可罪也西門豹治鄴(豹文侯臣)廪無積粟府無儲錢¶
庫無甲兵官無計會人數言其過於文侯文侯身行其縣果若¶
人言文侯曰翟璜任子治鄴而大亂子能道則可不能將加誅¶
於子西門豹曰臣聞王主富民霸主富武亡國富庫今王欲爲¶
#<md:CK-KZ_JY143_04p059a>¶
<pb:YP-C_JY143_11xuji-08-0059a>¶
霸王者也臣故稸積於民君以爲不然臣請升城鼓之一鼓甲¶
兵粟米可立具也於是乃升城而鼓之一鼓民被甲括矢(甲鎧也括¶
箭也)操兵弩而出再鼓負輦粟而至(服駕牛也輦擔也)文侯曰罷之西門¶
豹曰與民約信非一日之積也一舉而欺之後不可復用也燕¶
常侵魏八城臣請北擊之以復侵地遂舉兵擊燕復地而後反¶
此有罪而可賞也解扁爲束封(解扁魏臣治東封者)上計而入三倍有司¶
請賞之文侯曰吾土地非益廣也人民非益眾也入何以三倍¶
對曰以冬伐木而積之於春浮之河而鬻之文侯曰民春以力¶
耕暑以强耘秋以收歛冬間無事以伐林而積之負軛而浮之¶
河是用民不得休息也民以弊矣雖有三倍之入將焉用之此¶
#<md:CK-KZ_JY143_04p059b>¶
<pb:YP-C_JY143_11xuji-08-0059b>¶
有功可罪者賢主不苟得忠臣不苟利何以明之中行穆伯攻¶
鼓弗能下(中行穆伯晉大夫鼓北翟)餽聞倫曰鼓之嗇夫聞倫知之(餽聞倫晉人也)¶
請無罷武大夫而鼓可得也穆伯弗應左右曰不折一戟不傷¶
一卒而鼓可得也君奚爲弗使穆伯曰聞倫爲人佞而不仁若¶
使聞倫之下吾可以勿賞乎若賞之是賞佞人佞人得志是使¶
晉國之武舍仁而爲佞雖得鼓將何所用之攻城者欲以廣地¶
也得地不取者見其本而知其末也秦穆公使孟盟舉兵襲鄭¶
(孟盟伯里奚之子也)過周以東鄭之賈人弦高蹇他(蹇他弦高之黨)相與謀曰師¶
行數千里數絶諸侯之地其勢必襲鄭凡襲國者以爲無備也¶
今示以知其情必不敢進乃矯鄭伯之命以十二牛勞之三率¶
#<md:CK-KZ_JY143_04p060a>¶
<pb:YP-C_JY143_11xuji-08-0060a>¶
相與謀(三率秦將白乙孟明西乙)曰凡襲人者以爲弗知今已知之矣守備¶
必固進必無功乃還師而反晉先軫舉兵擊之(先軫晉大夫也)大破之¶
殽鄭伯乃以存國之功賞弦高弦高辭之曰誕而得賞則鄭國¶
之信廢矣爲國而無信是俗敗也賞一人敗國俗者弗爲也以¶
不信得厚賞義者弗爲也遂以其屬徙東夷終身不反故仁者¶
不以俗傷生知者不以利害義聖人之思脩愚人之思敠(叕短)忠¶
臣者務崇君之德諂臣者務廣君之地何以明之陳夏徵舒弑¶
其君楚莊王伐之陳人聽令莊王以討有罪遣卒戍陳(戍守也守欲有¶
陳也)大夫畢賀申叔時使於齊反還而不賀莊王曰陳爲無道寡¶
人起九軍以討之征暴亂誅罪人羣臣皆賀而子獨不賀何也¶
#<md:CK-KZ_JY143_04p060b>¶
<pb:YP-C_JY143_11xuji-08-0060b>¶
申叔時曰牽牛蹊人之田田主殺其人而奪之牛罪則有之罰¶
亦重矣今君王以陳爲無道興兵而攻因以誅罪人遣人戍陳¶
諸侯聞之以王爲非誅罪人也貪陳國也蓋聞君子不棄義以¶
取利王曰善乃罷陳之戍立陳之後諸侯聞之皆朝於楚此務¶
崇君之德者也張武爲智伯謀曰(張武晉人)晉六將軍中行文子最¶
弱而上下離心可伐以廣地於是伐范中行滅之矣又教智伯¶
求地於韓魏趙韓魏裂地而授之趙氏不與乃率韓魏而伐趙¶
圍之晉陽三年三國陰謀同計以擊智氏遂滅之此務爲君廣¶
地夫爲君崇德者霸爲君廣地者滅故千乘之國行文德者王¶
湯武是也萬乘之國好廣地者亡智伯是也非其事者勿仞也¶
#<md:CK-KZ_JY143_04p061a>¶
<pb:YP-C_JY143_11xuji-08-0061a>¶
非其名者勿就也無故有顯名者勿處也無功而富貴者勿居¶
也夫就人之名者廢仞人之事者敗無功而大利者後將爲害¶
譬猶緣高木而望四方也雖愉樂哉然而疾風至未嘗不恐也¶
患及身然後憂之六驥追之弗能及也是故忠臣事君也計功¶
而受賞不爲苟得積力而受官不貪爵祿其所能者受之勿辭¶
也其所不能者與之勿喜也辭而能則匿欲所不能則惑亂所¶
不能而受所能則得無損墮之勢而無不勝之任昔者智伯驕¶
伐范中行而克之又劫韓魏之君而割其地尚以爲未足遂興¶
兵伐趙韓魏反之軍敗晉陽之下身死高梁之東頭爲飲器國¶
分爲三爲天下笑此不知足之禍也老子曰知足不辱知止不¶
#<md:CK-KZ_JY143_04p061b>¶
<pb:YP-C_JY143_11xuji-08-0061b>¶
殆可以修久此之謂也或譽人而適足以敗之或毀人而乃反¶
以成之何以知其然也費無忌復於荆平王(費無忌楚臣復白也)曰晉之¶
所以霸者近諸夏也(近諸夏國在諸夏也)而荆之所以不能與之爭者以¶
其避遠也楚王若欲從諸侯不若大城城父而令太子建守焉¶
以來北方王自收其南是得天下也楚王悅之因命太子建守¶
城父命伍子奢傅之居一年伍子奢遊人於王側(伍子奢遣說於王之左側)¶
言太子甚仁且勇能得民心王以告費無忌無忌曰臣固聞之¶
太子內撫百姓外約諸侯齊晉又輔之將以害楚其事已構矣¶
王曰爲我太子又尚何求曰以秦女之事怨王王因殺太子建¶
而誅伍子奢此所謂見譽而爲禍者也何謂毀人而反利之唐¶
#<md:CK-KZ_JY143_04p062a>¶
<pb:YP-C_JY143_11xuji-08-0062a>¶
子短陳駢子於齊威王(唐子齊大夫也)威王欲殺之陳駢子與其屬出¶
亡奔薛孟嘗君聞之(孟嘗君封於薛)使人以車迎之至而豢以芻豢黍¶
梁五味之膳日三至冬日被裘罽夏日服絺紵出則乘牢車駕¶
良馬孟嘗君問之曰夫子生於齊長於齊夫子亦何思於齊對¶
曰臣思夫唐子者孟嘗君曰唐子者非短子者耶曰是也孟嘗¶
君曰子何爲思之對曰臣之處於齊也糲粢之飯藜藿之羹冬¶
日則寒凍夏日則暑傷自唐子之短臣也以身歸君食芻豢飯¶
黍粢服輕煖乘牢良臣故思之此謂毀人而反利之者也是故¶
毀譽之言不可不審也或貪生而反死或輕死而得生或徐行¶
而反疾何以知其然也魯人有爲父報讎於齊者刳其腹而見¶
#<md:CK-KZ_JY143_04p062b>¶
<pb:YP-C_JY143_11xuji-08-0062b>¶
其心坐而正冠起而更衣徐行而出門上車而步馬顏色不變¶
其御欲驅撫而止之曰今日爲父報讎以出死非爲生也今事¶
已成矣又何去之追者曰此有節行之人不可殺也解圍而去¶
之使被衣不暇帶冠不及正蒲伏而走上車而馳必不能自免¶
於千步之中矣今坐而正冠起而更衣徐徐而出門上車而步¶
馬顏色不變此眾人所以爲死也而乃反以得活此所謂徐而¶
馳遲於步也夫走者人之所以爲疾也步者人之所以爲遲也¶
今反乃以人之所爲遲者反爲疾明於分也有知徐之爲疾遲¶
之爲速者則幾於道矣故黃帝亡其玄珠使離朱剟索之(離朱明目¶
物㨗疾利搏善拾於物二人皆黃帝臣也)而弗能得之也於是使忽怳而後能得之¶
#<md:CK-KZ_JY143_04p063a>¶
<pb:YP-C_JY143_11xuji-08-0063a>¶
(忽怳黃帝臣也忽怳善亡之人)聖人敬小愼微動不失時百射重戒(射象)禍乃不¶
滋計福勿及慮禍過之同日被霜蔽者不傷愚者有備與知者¶
同功夫爝火在縹烟之中也一指之所能息也塘漏若鼷穴一¶
撲之所能塞也及至火之燔孟諸而炎雲臺(孟諸宋大澤雲臺高至雲也)而¶
水決九江而漸荆州雖起三軍之眾弗能救也夫積愛成福積¶
怨成禍若癰疽之必潰也所浼者多矣(浼污)諸御鞅復於簡公(諸御)¶
(鞅齊臣簡公齊君)曰陳成常宰予二子者甚相憎也(宰予孔子弟子仕於)齊臣恐¶
其搆難而危國也君不如去一人簡公不聽居無幾何陳成常¶
果攻宰予於庭中而弑簡公於朝此不知敬小之所生也魯季¶
氏與郈氏鬭雞(季氏郈氏皆魯大夫)郈氏介其雞(介以芥菜塗其雞翅)而季氏爲之¶
#<md:CK-KZ_JY143_04p063b>¶
<pb:YP-C_JY143_11xuji-08-0063b>¶
金距(金距施金芒於距也)季氏之雞不勝季平子怒因侵郈氏之宮而築¶
之郈昭伯怒傷之魯昭公(傷毀譖也)曰禱於襄公之廟舞者二人而¶
已(時魯禱先君襄公六佾之舞庭者凡二人也)其餘盡舞於季氏季氏之無道無上¶
久矣弗誅必危社稷公以告子家駒(子家駒魯大夫)子家駒曰季氏之¶
得眾三家爲一(三家孟氏叔孫季氏)其德厚其威强君胡得之昭公弗聽¶
使郈昭伯將卒以攻之仲孫氏季孫氏相與謀曰無季氏死亡¶
無日矣遂興兵以救之郈昭伯不勝而死魯昭公出奔齊故禍¶
之所從生者如於雞定及其大也至於亡社稷故蔡女蕩舟齊¶
師大侵楚(齊桓公與蔡姬乘舟姬蕩舟公懼上之公怒歸之蔡蔡人嫁之公伐楚至召陵而勝之也)兩人搆¶
怨廷殺宰予簡公遇殺身死無後陳氏伐之齊乃無吕兩家鬭¶
#<md:CK-KZ_JY143_04p064a>¶
<pb:YP-C_JY143_11xuji-08-0064a>¶
雞季氏金距郈公作難魯昭公出走故師之所處生以棘楚(楚大¶
夫也)禍生而不蚤滅若火之得燥水之得濕浸而益大癰疽發於¶
指其痛遍於體故蠹啄剖梁柱蟁蝱走牛羊此之謂也人皆務¶
於救患之備而莫能知使患無生夫得患無生易於救患而莫¶
能加務焉則未可與言術也晉公子重耳過曹曹君欲見其骿¶
脇使之袒而捕魚釐負羈止之曰公子非常也從者三人皆霸¶
王之佐也(三人謂狐偃趙衰胥臣)遇之無禮必爲國憂君弗聽重耳反國¶
起師而伐曹遂滅之身死人手社稷爲墟禍生於袒而捕魚齊¶
楚欲救曹不能存也聽釐負羈之言則無亡患矣今不務使患¶
無生患生而救之雖有聖知弗能爲謀耳患禍之所由來者萬¶
#<md:CK-KZ_JY143_04p064b>¶
<pb:YP-C_JY143_11xuji-08-0064b>¶
端無方是故聖人深居以避辱靜安以待時小人不知禍福之¶
門戶妄動而絓羅網雖曲爲之備何足以全其身譬猶失火而¶
鑿池被裘而用蓮也耳塘有萬穴(北設随隄之有萬穴)塞有十魚何遽無¶
由出室有百戶閉其一盜遽無從入夫牆之壞也於隟劍之折¶
必有齧(齧缺)聖人見之密故萬物莫能傷也太宰子朱侍飯於令¶
尹子國(子朱子國皆楚大夫)令尹子國啜羹而熱投巵漿而沃之明曰太¶
宰子朱辭官而歸其僕曰楚太宰未易得也辭官去之何也子¶
朱曰令尹輕行而簡禮其辱人不難明年伏郎尹而笞之三百¶
(郎尹主郎官之尹也)夫仕者先避之見終始微矣夫鴻鵠之未孚於卵也¶
一指篾之則靡而無形矣其至其筋骨之已就而羽翮之所成¶
#<md:CK-KZ_JY143_04p065a>¶
<pb:YP-C_JY143_11xuji-08-0065a>¶
也則奮翼揮䎚(䎚六翮之末也)淩乎浮雲背負青天膺摩赤霄(赤霄飛雲)翱¶
翔乎忽荒之上析惕乎虹蜺之間雖有勁弩利矰微繳蒲沮之¶
子巧亦弗能加也江水之始出於岷山也可攓衣而越也及至¶
乎下洞庭騖石城(洞庭在長沙石城在丹陽)經丹徒(丹徒在會稽)起波濤(潮者涌起還者¶
爲濤)舟杭一日不能濟也是故聖人者常從事於無形之外而不¶
留思盡慮於成事之內是故患禍弗能傷也人或問孔子曰顏¶
回何如人也曰仁人也邱弗如也子貢何如人也曰辯人也邱¶
弗如也子路何人也曰勇人也邱弗如也賓曰三人皆賢夫子¶
而爲夫子役何也孔子曰邱能仁且忍辯且訥勇且怯以三子¶
之能易邱一道邱弗爲也孔子知所施之也秦牛缺徑於山中¶
#<md:CK-KZ_JY143_04p065b>¶
<pb:YP-C_JY143_11xuji-08-0065b>¶
(牛缺隱士也)而遇盜奪之車馬解其橐笥施其衣被(施奪)盜還反顧之¶
無懼色憂志驩然有以自得也盜遂問之曰吾奪子財貨劫子¶
以刀而志不動何也秦牛缺曰車馬所以載身也衣被所以揜¶
形也聖人不以所養害其養盜相視而笑曰夫不以欲傷生不¶
以利累形者世之聖人也以此而見王者必且以我爲事也還¶
反殺之此能以知知矣而未能以知不知也能勇於敢而未能¶
勇於不敢也凡有道者應卒而乏遭難而能免故天下貴之今¶
知所以自行也而未知所以爲人行也其所論未知究者也人¶
能由昭昭於冥冥則幾於道矣詩曰人亦有言無哲不愚此之¶
謂也事或爲之適足以敗之或備之適足以致之何以知其然¶
#<md:CK-KZ_JY143_04p066a>¶
<pb:YP-C_JY143_11xuji-08-0066a>¶
也秦皇挾錄圖(挾銷也秦博士盧生使入海還秦錄圖書於始皇帝)見其傳曰亡秦者胡¶
也因發卒五十萬使蒙公楊翁(蒙公蒙恬也楊翁子秦將)將築修城西屬流¶
沙(起隴西臨洮縣)北擊遼水(遼水遼東)東結朝鮮(朝鮮樂浪)中國內郡輓車而餉¶
之又利越之犀角象齒翡翠(翡赤雀翠青雀)珠璣(員者爲珠顓者爲璣)乃使尉屠¶
睢(尉屠睢秦將)發卒五十萬爲五軍一軍塞鐔城之嶺(鐔城在武陵西南接鬱林)¶
一軍守九嶷之塞(九嶷在零陵也)一軍處番禺之都(番禺南海)一軍守南野¶
之界(南野在豫章)一軍結餘干之水(餘干在豫章)三年不解甲弛弩使監¶
祿無以轉餉又以卒鑿渠(監祿秦將也鑿通湘水離水之渠也)而通糧道以與越¶
人戰殺西嘔君譯吁宋(西嘔越人譯吁宋西嘔君名也)而越人皆入叢薄中與¶
禽獸處莫肯爲秦虜相置桀駿以爲將而夜攻秦人大破之殺¶
#<md:CK-KZ_JY143_04p066b>¶
<pb:YP-C_JY143_11xuji-08-0066b>¶
尉屠睢伏尸流血數十萬乃發適戍以備之當此之時男子不¶
得修農畝婦人不得剡麻考縷(考成)羸弱服格於道大夫箕會於¶
衢(箕會以箕於衢會歛)病者不得養死者不得葬於是陳勝起於大澤奮¶
臂大呼天下席卷而至於戲(戲地名在新豐)劉項興義兵隨而定若折¶
槁振落遂失天下禍在備胡而利越也欲知築脩城以備亡不¶
知築修城之所以亡也發適戌以備越而不知難之從中發也¶
夫鵲先識𡻕之多風也去高木而巢扶枝(扶旁)大人過之則探鷇¶
嬰兒過之則挑其卵知備遠難而忘近患故秦之設備也烏鵲¶
之智也或爭利而反强之或聽從而反止之何以知其然也魯¶
哀公欲西益宅史爭之以爲西益宅不祥(西益宅築舊居之西更以爲田宅不止益)¶
#<md:CK-KZ_JY143_04p067a>¶
<pb:YP-C_JY143_11xuji-08-0067a>¶
哀公作色而怒左右數諫不聽乃以問其傅宰折睢(宰折睢傅名姓)曰¶
吾欲益宅而史以爲不祥子以爲何如宰折睢曰天下有三不¶
祥西益宅不與焉哀公大悅而喜頃復問曰何謂三不祥對曰¶
不行禮義一不祥也嗜慾無止二不祥也不聽强諫三不祥也¶
哀公默然深念憤然自反遂不西益宅夫史以爭爲可以止之¶
而不知不爭而反取之也智者離路而得道愚者守道而失路¶
夫兒說之巧於閉結無不解(兒說宋大夫也)非能閉結而盡解之也不¶
解不可解也至乎以弗解之者可與及言論矣或明禮義推道¶
禮而不行或解構妄言而反當何以明之孔子行遊馬失食農¶
夫之稼野人怒取馬而繫之子貢往說之卑辭而不能得也孔¶
#<md:CK-KZ_JY143_04p067b>¶
<pb:YP-C_JY143_11xuji-08-0067b>¶
子曰夫以人之所不能聽說人譬以以大牢享野獸(大牢三牲)以九¶
韶樂飛鳥也予之罪也非彼人之過也乃使馬圉往說之(圉養馬者)¶
至見野人曰子耕於東海至於西海吾馬之失安得不食子之¶
苗野人大喜解馬而與之說若此其無方也而反行事有所至¶
而巧不若拙故聖人量鑿而正枘夫歌采菱發陽阿鄙人聽之¶
不若此延路陽局(延路陽局鄙歌曲也)非歌者拙也聽者異也故交畫不¶
暢(暢申)連環不解物之不通者聖人不爭也仁者百姓之所慕也¶
義者眾庶之所高也爲人之所慕行人之所高此嚴父之所以¶
教子而忠臣之所以事君也然世或用之而身死國亡者不同¶
於時也昔徐偃王好行仁義陸地之朝者三十二國王孫厲謂¶
#<md:CK-KZ_JY143_04p068a>¶
<pb:YP-C_JY143_11xuji-08-0068a>¶
楚莊王(王孫厲楚臣也)曰王不伐徐必反朝徐王曰偃王有道之君也¶
好行仁義不可伐王孫厲曰臣聞之大之與小强之與弱也猶¶
石之投卵虎之啗豚又何疑焉且也爲文而不能達其德爲武¶
而不能任其力亂莫大焉楚王曰善乃舉兵而伐徐遂滅之知¶
仁義而不知世變者也申菽杜茞(申菽杜茞皆香草也)美人之所懷服也¶
及漸之於滫(滫臭汁也)則不能保其芳矣古者五帝貴德三王用義¶
五霸任力今取帝王之道而施之五霸之世是由乘驥逐人於¶
榛薄而蓑笠盤旋也今霜降而樹穀冰洋而求穫欲其食則難¶
矣故易曰潜龍勿用者言時之不可以行也故君子終日乾乾¶
夕惕若厲無咎終日乾乾以陽動也夕惕若厲以陰息也因日¶
#<md:CK-KZ_JY143_04p068b>¶
<pb:YP-C_JY143_11xuji-08-0068b>¶
以動因夜以息唯有道者能行之夫徐偃王爲義而滅燕子噲¶
行仁而亡(子噲燕王也蘇代說子噲讓國遂專政齊伐燕大敗之噲死也)哀公好儒則削(哀公魯君)¶
代君爲墨而殘(代君趙之別國)滅亡削殘暴亂之所致也而四君獨以¶
仁義儒墨而亡者遭之時務異也非仁義儒墨不行非其世而¶
用之則爲之擒矣夫戟者所以攻城也鏡者所以照形也宮人¶
得戟則以刈葵(宮人官侍)盲者得鏡則以蓋巵不知所施之也故善¶
鄙不同誹譽在俗趍舍不同逆順在君狂譎不受祿而誅(狂譎東海¶
之上人也耕田而食讓不受祿大公以爲飾虛亂民而誅)段干木辭相而顯所行同也而利¶
害異者時使然也故聖人雖有其志不遇其世僅足以容身何¶
功名之可致也知天之所爲知人之所行則有以任於世矣知¶
#<md:CK-KZ_JY143_04p069a>¶
<pb:YP-C_JY143_11xuji-08-0069a>¶
天而不知人則無以與俗交知人而不知天則無以與道遊單¶
豹倍世離俗(單豹隱士)巖居谷飲不衣絲麻不食五穀行年七十猶¶
有童子之色卒而遇饑虎殺而食之張毅好恭(張毅好禮之人)過宮室¶
廊廟必趍見門閭聚眾必下斯徒馬圉皆與伉禮不終其壽內¶
熱而死豹養其內而虎食其外毅脩其外而疾攻其內故直意¶
適情堅强賊之以身役物則陰陽食之此皆載務而戲乎其調¶
者也得道之士外化而內不化外化所以入人也內不化所以¶
全其身也故內有一定之操而外能詘伸贏縮卷舒與物推移¶
故萬舉而不陷所以貴聖人者以其能龍變也今捲捲然守一¶
節推一行雖以毀碎滅沉猶且弗易也此察於小好而塞於大¶
#<md:CK-KZ_JY143_04p069b>¶
<pb:YP-C_JY143_11xuji-08-0069b>¶
道也趙宣孟活饑人於委桑之下而天下稱仁焉荆佽非犯河¶
中之難不失其守而天下稱勇焉故見小行則可以論大體矣¶
田子方曰少而貪其力老而弃其身仁者弗爲也束帛以贖之¶
罷武聞之知所歸心矣齊莊公出獵有一蟲舉足將搏其輪問¶
其御曰此何蟲也對曰此螳蜋者也其爲蟲也知進而不知卻¶
不量力而輕敵莊公曰此爲人而必爲天下勇武矣迴車而避¶
之勇武聞之知所盡死矣故田子方隱一老馬(隱定)而魏國載之¶
齊莊公避一螳蜋而勇武歸之湯教祝網者而四十國朝(昔湯自見¶
四向張網者湯教去其三面祝曰欲上者上欲下者下無入吾網)文王葬死人之骸而九夷歸¶
之(文王治靈臺得死人之骨夜夢人呼而請葬於旦文王反葬以五大夫之禮)武王蔭暍人於樾下¶
#<md:CK-KZ_JY143_04p070a>¶
<pb:YP-C_JY143_11xuji-08-0070a>¶
(武王哀暍者之熱故蔭之於樾下樾下眾樹之虛也)左擁而右扇之而天下懷其德越王¶
句踐一決獄不辜援龍淵而切其股血流至足以自罰也而戰¶
武士必其死故聖人行之於小則可以覆大矣審之於近則可¶
以懷遠矣孫叔敖決期思之水而灌雩婁之野(雩婁今廬江是)莊王知¶
其可以爲令尹也子發辨擊劇而勞佚齊(辨次第也擊劇次第罷勞之賞各有齊等¶
也或曰子發辨擊之勞佚齊子發築設勞佚之節是以楚知可爲兵齊同)楚國知其可以爲兵主也¶
此皆形於小微而通於大理者也聖人之舉事不加憂焉察其¶
所以而已矣今萬人調鐘不能比之律誠得知者一人而足矣¶
說者之論亦猶此也誠得其數則無所用多矣夫車之所以能¶
轉千里者以其要在三寸之轄夫勸人而弗能使也禁人而弗¶
#<md:CK-KZ_JY143_04p070b>¶
<pb:YP-C_JY143_11xuji-08-0070b>¶
能止也其所由者非理也昔者衛君朝於吳(衛君衛侯輒也)吳王囚之¶
吳王夫差)欲流之於海者說者冠蓋相望而弗能止魯君聞之(魯君哀公¶
撤鐘鼓之縣縞素而朝仲尼入見曰君胡爲有憂色魯君曰諸¶
侯無親以諸侯爲親大夫無黨以大夫爲黨今衛君朝於吳王¶
吳王囚之而欲流之於海孰衛君之仁義而遭此難也吾欲免¶
之而不能爲柰何仲尼曰若欲免之請子貢行魯君召子貢授¶
之將軍之印子貢辭曰貴無益於解患在所由之道𣫍躬而行¶
至於吳見太宰嚭太宰嚭甚悅之欲薦之於王子貢曰子不能¶
行能行說於王柰何吾因子也太宰嚭曰子焉知嚭之不能也¶
子貢曰衛君之來也衛國之半曰不若朝於晉其半曰不若朝¶
#<md:CK-KZ_JY143_04p071a>¶
<pb:YP-C_JY143_11xuji-08-0071a>¶
於吳然衛君以爲吳可以歸骸骨也故束身以受命今子受衛¶
君而囚之又欲流之於海是賞言朝於晉者而罰言朝於吳也¶
且衛君之來也諸侯皆以爲蓍龜(以爲蓍龜以卜朝吳之吉凶也)兆今朝於吳¶
而不利則皆移心於晉矣子之欲成霸王之業不亦難乎太宰¶
嚭入復之於王王報出令於百官曰比十日而衛君之禮不具¶
者死子貢可謂知所以說矣魯哀公爲室而大公宣子諫(公宣子魯¶
大夫)室大眾與人處則譁少與人處則悲願公之適公曰寡人聞¶
命矣築室不輟公宣子復見曰國小而室大百姓聞之必怨吾¶
君諸侯聞之必輕吾國魯君曰聞命矣築室不輟公宣子復見¶
曰左昭而右穆(昭穆先君宗廟)爲大室以臨二先君之廟得無害於子¶
#<md:CK-KZ_JY143_04p071b>¶
<pb:YP-C_JY143_11xuji-08-0071b>¶
乎公乃令罷役除版而去之魯君之欲爲室誠矣公宣子止之¶
必矣然三說而一聽者其二者非其道也夫臨河而釣日入而¶
不能得一儵魚者非江河魚不食也所以餌之者非其欲也及¶
至良工執竿投而擐脣吻者能以其所欲而釣者也夫物無不¶
可柰何(言物皆可術而治也)有人無柰何(事有人材所不及無柰之何也)鉛之與丹異類¶
殊色而可以爲丹者得其數也故繁稱文辭無益於說審其所¶
由而已矣物類之相磨近而異門戶者眾而難識也故或類之¶
而非或不類之而是或若然而不然者或不若然而然者諺曰¶
鳶墮腐鼠而虞氏以亡何謂也曰虞氏梁之大富人也(梁今之陳留浚¶
儀也)家充盈殷富金錢無量財貨無貲升高樓臨大路設樂陳酒¶
#<md:CK-KZ_JY143_04p072a>¶
<pb:YP-C_JY143_11xuji-08-0072a>¶
積博其上游俠相隨而行樓下博上者射朋張中反兩(射朋張上棋中¶
之以一反兩也)而笑飛鳶適墮其腐鼠而中游俠游俠相與言曰虞氏¶
富樂之日久矣而常有輕易人之志吾不敢侵犯而乃辱我以¶
腐鼠如此不報無以立務於天下(務勢)請與公僇力一志悉率徒¶
屬而必以滅其家此所謂類之而非者也何謂非類而是屈建¶
告石乞(屈建楚大夫也石乞白公之黨)也曰白公勝將爲亂石乞曰不然白公¶
勝卑身下士不敢驕賢其家無筦籥之信關楗之固大斗斛以¶
出輕斤兩以內而乃論之以不宜也屈建曰此乃所以及也居¶
三年白公勝果爲亂殺令尹子椒司馬子期(子椒子期皆白公之季父)此所¶
謂弗類而是者也何謂若然而不然子發爲上蔡令民有罪當¶
#<md:CK-KZ_JY143_04p072b>¶
<pb:YP-C_JY143_11xuji-08-0072b>¶
刑獄斷論定決於令尹前子發喟然有悽愴之心罪人已刑而¶
不忘其恩此其後子發盤罪威王(盤辟也發得罪辟於威王)也而出奔刑者¶
遂襲恩者恩者逃之於城下之廬踹足而怒(踹足蹼足)曰子發視決¶
吾罪而被吾刑怨之憯於骨髓(憯痛)使我得其肉而食之其知厭¶
乎追者皆以爲然而不索其內果活子發此所謂若然而不若¶
然者何謂不然而若然者昔越王句踐卑下吳王夫差請身爲¶
臣妻爲妾奉四時之祭祀而入春秋之貢職委社稷效民力隱¶
居爲蔽而戰爲鋒行禮甚卑辭甚服其離叛之心遠矣然而甲¶
卒三千人以擒夫差於姑胥(姑胥地名)此四策者不可不審也夫事¶
之所以難知者以其竄端匿跡立私於公倚邪於正而以勝惑¶
#<md:CK-KZ_JY143_04p073a>¶
<pb:YP-C_JY143_11xuji-08-0073a>¶
人之心者也若使人之所懷於內者與所見於外者若合符節¶
則天下無亡國破家矣夫狐之捕雉也必先卑體彌耳以待其¶
來也雉見而信之故可得而擒也使狐瞋目植睹(植睹怪尾)見必殺¶
之勢雉亦知驚憚遠飛以避其怒矣夫人僞之相欺也非直禽¶
獸之詐計也物類相似若然而不可從外論者眾而難識矣是¶
故不可不察也¶
** 修務訓(修勉務趍聖人趍時冠危弗顧履遺不取必用仁義之道以濟萬民故曰脩務因以題篇)¶
或曰無爲者寂然無聲漠然不動引之不來推之不往如此者¶
乃得道之像(或人以爲先爲術如此乃可謂爲得道之法也)吾以爲不然嘗試問之矣¶
(以爲不如或人之言嘗問之於聖人矣)若夫神農堯舜禹湯可謂聖人乎有論者¶
#<md:CK-KZ_JY143_04p073b>¶
<pb:YP-C_JY143_11xuji-08-0073b>¶
必不能廢(言五人可謂聖人邪有論者何能廢其道也)以五聖觀之則莫得無爲明¶
矣(言不得無爲也)古者民茹草飲水采樹木之實食蠃蛖之肉時多疾¶
病毒傷之害(害患也)於是神農乃始教民播植五穀(菽麥黍稷稻也)相土¶
地宜燥濕肥墝高下(相視也燥乾也墝埆高陵也下濕也)嘗百草之滋味水泉之¶
甘苦令民知所避就當此之時一日而遇七十毒(此神農之爲也)堯立¶
孝慈仁愛使民如子弟(言雖役使其民必加仁愛遇之如己之子弟也)西教沃民東至¶
黑齒北撫幽都南道交趾(沃民西方之國黑齒東方之國陰氣所聚故曰幽都今鴈門以北是交趾¶
南方之國四者遠裔不覩聖人之化故親往行教導撫之以仁義也)放讙兜於崇山竄三苗於三¶
危(放棄也讙兜堯佞臣也南極之山三苗蓋謂帝鴻氏之裔子渾敦少昊氏之裔子窮奇縉雲氏之裔子饕餮三族之苗裔¶
故謂之三苗三危西極之山名一曰放三苗國民於三危也)流共工於幽州殛鯀於羽山(堯時¶
#<md:CK-KZ_JY143_04p074a>¶
<pb:YP-C_JY143_11xuji-08-0074a>¶
有共工官鯀禹父爲治水績用不成堯殛之羽山東極之山是則堯之爲洪範曰鯀則殛死然則渾敦窮奇饕餮生至四裔可¶
知也)舜作室築牆茨屋辟地樹穀令民皆知去巖穴各有家室南¶
征三苗道死蒼梧(三苗之國在彭蠡舜時不服故往征之書曰舜陟方乃死時舜死蒼梧葬於九嶷之山在¶
蒼梧馮乘縣東北零陵之南千里也)禹沐浴霪雨櫛扶風(禹勞力天下不避風雨以久雨爲沐浴扶風以¶
疾風疾風爲梳𣗽也)決江疏河鑿龍門闢伊闕(決巫山令江水得東過故言決疏道東注於海故言¶
疏龍門本有水門鯆魚遊其中上行得上過者便爲龍故曰龍門禹闢而大之故言鑿伊闕山名禹開截山體令伊水得北過¶
入雒水故言闕也)修彭蠡之防乘四載隨山栞木平治水土定千八百¶
國(脩治也彭蠡澤名在豫章彭澤縣西防隄四載山行用蔂水行用舟陸行用車澤行用蕝隨循也栞石刊識之四海之內¶
凡萬國禹定千八百國是禹之所爲也)湯夙興夜寐以致聰明輕賦薄歛以寬民¶
氓(早起夜寐以思萬事能得其精故曰以致聰明寬猶富野民曰氓也)布德施惠以振困窮弔死¶
#<md:CK-KZ_JY143_04p074b>¶
<pb:YP-C_JY143_11xuji-08-0074b>¶
問疾以養孤孀(幼無父曰孤孀寡婦雒家謂寡婦曰孀婦)百姓親附政令流行乃整¶
兵鳴條困夏南巢譙以其過放之厯山(鳴條地名南巢今盧江居巢是譙責讓其罪過¶
於厯山厯山益厯陽之山是湯之爲也)此五聖者天下之盛主勞形盡慮爲民興¶
利除害而不懈(懈墮也)奉一爵酒不知於色(言其輕也)挈一石之尊則¶
白汗交流(言其重也)又況贏天下之憂而海內之事者乎其重於尊¶
亦遠也(遠猶多也)且夫聖人者不恥身之賤而愧道之不行不憂命¶
之短而憂百姓之窮是故禹之爲水以身解於陽眄之河(爲治水解¶
禱以身爲質解讀解除之解陽眄河在秦地)湯旱以身禱於桑山之林(桑山之林能興雲致雨故¶
禱之)聖人憂民如此其明也而稱以無爲豈不悖哉(悖繆也)且古之¶
立帝王者非以奉養其欲也聖人踐位者非以逸樂其身也(逸安¶
#<md:CK-KZ_JY143_04p075a>¶
<pb:YP-C_JY143_11xuji-08-0075a>¶
也)爲天下强掩弱眾暴寡詐欺愚勇侵怯懷知而不以相教積¶
財而不以相分故立天子以齊之(齊等一同也)爲一人聰明而不足¶
以遍照海內故立三公九卿以輔翼之(輔正也翼佐也)絶國殊俗僻遠¶
幽間之處不能被德承澤故立諸侯以教誨之(絶遠殊異能猶及也立置以爲¶
遠國君)是以地無不任時無不應官無隱事國無遺利(言官無隱病失職之¶
事以利民故無所遺亡也)所以衣寒食饑養老弱而息勞倦也若以布衣徒¶
步之人觀之則伊尹負鼎而干湯(伊尹處於有莘之野執鼎俎和五味以干湯欲其調陰陽¶
行其道詩云實惟阿衡實左右商王是也)呂望鼓刀而入周(呂望姜姓四嶽之後四嶽佐禹治水有功賜姓¶
曰姜氏有吕望其後居殷乃屠於朝謌故曰鼓刀入周自殷而往爲文王太師佐武王伐紂成王封之於齊也)伯里奚¶
轉鬻(伯里奚虞臣自知虞公不可諫而去轉行自賣於秦爲穆公相而秦興也)管仲束縛(管仲傅相齊公子糾¶
#<md:CK-KZ_JY143_04p075b>¶
<pb:YP-C_JY143_11xuji-08-0075b>¶
不死子糾之難而奔魯束縛以歸齊桓公用之而霸也)孔子無默突墨子無煖席(默言其突竈不¶
至於黑坐席不至於温厯行諸國汲汲施行道也)是以聖人不高山不廣河蒙恥辱以¶
干世主非以貪祿慕位欲事起天下利而除萬民之害(聖人蓋謂禹稷¶
不以山爲高不以河爲廣言必踰渡之事治也)蓋聞傳書曰神農憔悴堯瘦臞舜黴黑¶
禹胼胝由以觀之則聖人之憂勞百姓甚矣(甚重也)故自天子以¶
下至於庶人四肢不動思慮不用事治求贍者未之聞也夫地¶
勢水東流人必事焉然後水潦得谷行(水勢東流人必事而通之使得循谷而行也)¶
禾稼春生人必加功焉故五穀得遂長(加功謂是藨是蓘耘耘之也遂成也)聽其¶
自流待其自生則鯀禹之功不立而后稷之智不用若吾所謂¶
無爲者私志不得入公道嗜欲不得枉正術循理而舉事因資¶
#<md:CK-KZ_JY143_04p076a>¶
<pb:YP-C_JY143_11xuji-08-0076a>¶
而立權自然之勢而曲故不得容者(曲故巧詐)政事而身弗伐(伐自矜大¶
其善)功立而名弗有(不名有其功也)非謂其感而不應攻而不動者若夫¶
以火熯井以淮灌山此用己而背自然故謂之有爲(火不可以熯井淮不¶
可以灌山而以用之非其道故謂之有爲也)若夫水之用舟沙之用肆泥之用輴山¶
之用蔂夏瀆而冬陂因高爲田因下爲池此非吾所謂爲之(此皆¶
因其宜用之故曰非吾所謂爲言無爲)聖人之從事也殊體而合於理(殊異體行理道也)¶
其所由異路而同歸其存危定傾若一志不忘於欲利人何以¶
明之昔者楚欲攻宋墨子聞而悼之(墨子名翟宋大夫悼傷也)自魯趍而十¶
日十夜足重繭而不休息裂衣裳裹足至於郢見楚王(自從趍走郢楚¶
都也今南郡江陵北里郢是也)曰臣聞大王舉兵將攻宋計必得宋而後攻之¶
#<md:CK-KZ_JY143_04p076b>¶
<pb:YP-C_JY143_11xuji-08-0076b>¶
乎忘其苦眾勞民頓兵剉銳負天下以不義之名而不得咫尺¶
之地猶且攻之乎(頓罷剉辱折銳精攻無罪之宋故負天下以不義之名猶且必攻也)王曰必不¶
得宋又且爲不義曷爲攻之墨子曰臣見大王之必傷義而不¶
得宋王曰公輸天下之巧士作雲梯之械設以攻宋曷爲弗取¶
(公輸魯般號時在楚雲梯攻城具高長上與雲齊故曰雲梯械器設施也)墨子曰令公輸設攻臣請¶
守之於是公輸般設攻宋之械墨子設守宋之備九攻而墨子¶
九却之弗能入(入猶下也)於是乃偃兵輟不攻宋(輟止也)段干木辭祿¶
而處家魏文侯過其閭而軾之(閭里周禮二十五家爲閭軾伏軾敬有德曲禮曰軾視馬尾又¶
曰兵車不軾尚威武也)其僕曰君何爲軾文侯曰段干木在是以軾其僕¶
曰段干木布衣之士君軾其閭不已甚乎文侯曰段干木不趍¶
#<md:CK-KZ_JY143_04p077a>¶
<pb:YP-C_JY143_11xuji-08-0077a>¶
勢利懷君子之道隱處窮巷聲施千里(聲名也施行也)寡人敢勿軾乎¶
(勿無也)段干木光於德寡人光於勢段干木富於義寡人富於財¶
勢不若德尊財不若義高干木雖以己易寡人不爲(使干木之己賢易寡¶
人之尊不肯爲之矣)吾曰悠悠慙於影(影形影也)子何以輕之哉其後秦將起¶
兵伐魏司馬庾諫曰段干木賢者(庾秦大夫也或作唐)其君禮之天下莫¶
不知諸侯莫不聞舉兵伐之無乃妨於義乎於是秦乃偃兵輟¶
不攻魏夫墨子跌蹏而趍千里以存楚宋(跌疾行也蹏趍走也)段干木闔¶
門不出以安秦魏夫行與止也其勢相反而皆可以存國此所¶
謂異路而同歸者也(異路謂行與止也同歸謂歸於存國)今夫救火者汲水而趍¶
之或以甕瓴或以盆盂其方員銳橢不同盛水各異其於滅火¶
#<md:CK-KZ_JY143_04p077b>¶
<pb:YP-C_JY143_11xuji-08-0077b>¶
鈞也故秦楚燕魏之謌也異轉而皆樂(轉音聲也)九夷八狄之哭也¶
殊聲而皆悲一也(東方之夷九種北方之狄八類)夫謌者樂之徵也哭者悲之¶
效也(徵應也效驗也)憤於中則應於外(憤發也)故在所以感(感發也)夫聖人¶
之心日夜不忘於欲利人其澤之所及者效亦大矣(效功也)世俗¶
廢衰而非學者多(非者不善之辭故曰非也)人性各有所修短若魚之躍若¶
鵲之駮此自然者不可損益(推此揆之故不欲學)吾以爲不然夫魚者躍¶
鵲者駮也猶人馬之爲馬筋骨形體所受於天不可變以此論¶
之則不類矣(言人自爲人馬自爲馬不相類也)夫馬之爲草駒之時跳躍揚蹏¶
翹尾而走人不能制(馬五尺以下爲駒放在草中故曰草駒翹舉也制禁也)齕咋足以噆¶
肌碎骨蹶蹏足以破盧陷匈(咋齧也噆穿也)及至圉人擾之良御教之¶
#<md:CK-KZ_JY143_04p078a>¶
<pb:YP-C_JY143_11xuji-08-0078a>¶
(圉養馬官擾順也)掩以衡扼連以轡銜則雖厯險壍弗敢辭故其形之¶
爲馬馬不可化其可駕御教之所爲也馬聾蟲也(蟲喻無知也)而可¶
以通氣志猶待教而成又況人乎且夫身正性善發憤而成帽¶
憑而爲義(帽憑盈滿積思之貌)性命可說不待學問而合於道者堯舜文¶
王(言有善性命可教說者聖人不學而知之者堯舜文王詩云不識不知順帝之則是也)沉䤄耽荒不可¶
教以道不可喻以德嚴父弗能正賢師不能化丹朱商均也(丹朱¶
堯子商均舜子弗能化詩云誨爾諄諄聽我邈邈是其類也)曼頰皓齒形夸骨佳不待脂粉¶
芳澤而性可說者西施陽文也(曼頰細理也夸弱佳好性猶姿也西施陽文古之好女者也)¶
啳𦝢哆噅籧蒢戚施雖粉白黛黑弗能爲美者嫫母仳倠也(啳讀¶
權衡之權急氣言之𦝢讀夔哆讀大口之哆噅讀楚籧氏之籧籧蒢偃戚施僂皆醜嫫母仳倠古之醜女嫫讀如模範之模仳¶
#<md:CK-KZ_JY143_04p078b>¶
<pb:YP-C_JY143_11xuji-08-0078b>¶
讀人得風病之靡倠讀近虺仳倠一說讀曰莊維也)夫上不及堯舜下不及商均美不及¶
西施惡不若嫫母此教訓之所喻也(喻導也)而芳澤之施且子有¶
弑父者然而天下莫疏其子何也愛父者眾也儒有邪辟者而¶
先王之道不廢何也其行之者多也今以爲學者之有過而非¶
學者則是以一飽之故絶穀不食以一蹪之難輟足不行惑也¶
(蹪躓楚人謂躓也言以飽而不食蹪而不行喻丹朱商均不可教化而非學故謂之惑也)今日良馬不待册¶
錣而行駑馬雖兩錣之不能進爲此不用册錣而御則愚矣(爲良¶
馬能自走不復用垂得駑馬無以行之故曰愚也)夫怯夫操利劍擊則不能斷刺則不¶
能入及至勇武攘捲一擣則摺脇傷幹(武士也楚人謂士爲武摺折也)爲此棄¶
干將鏌邪而以手戰則悖矣所爲言者齊於眾而同於俗今不¶
#<md:CK-KZ_JY143_04p079a>¶
<pb:YP-C_JY143_11xuji-08-0079a>¶
稱九天之頂則言黃泉之底(九天八方中央故曰九頂極高底極卑也)是兩末之端¶
議何可以公論乎(公平也)夫橘柚冬生而人曰冬死死者眾薺麥¶
夏死人曰夏生生者眾多江河之回曲亦時有南北者而人謂¶
江河東流攝提鎭星日月東行而人謂星辰日月西移者以大¶
氐爲本(𡻕星在寅曰攝提鎭星中央土星鎭四方故曰鎭氐猶更言其餘星辰皆西行故曰大氐爲本也)胡人¶
有知利者而人謂之駤(駤忿戾惡理不通達胡人性皆然亦舉多駤讀似質緩氣言之者在舌頭乃得)¶
越人有重遲者而人謂之訬(訬輕利急亦以多者言訬讀燕人言躁操善趍者謂之訬同也)以¶
多者名之若夫堯眉八彩九竅通洞而公正無私(堯母慶都蓋天帝之女寄¶
伊長孺家年二十無夫出觀於河有赤龍負圖而至曰赤龍受天下之圖有人赤衣光面八彩鬢鬚長赤帝起成元寶奄然陰¶
雲赤龍與慶都合而生堯帝如圖故眉有八彩之色洞達聖道也無私無所愛憎也)一言而萬民齊(一言仁言¶
#<md:CK-KZ_JY143_04p079b>¶
<pb:YP-C_JY143_11xuji-08-0079b>¶
齊無倦)舜二瞳子是謂重明(言能知人舉十六相)作事成法出言成章(作事爲後¶
世所法論語舜有天下煥乎其有文章巍巍乎此之謂也)禹耳參漏是謂大通(參三漏穴也大通天下摧¶
下滯之物)興利除害疏河決江(傳曰劉子觀於雒汭云微禹吾其魚乎故曰興利除害也)文王四¶
乳是謂大仁(乳所以養人故曰大仁也)天下所歸百姓所親(文王爲西伯遭紂之虐三分天¶
下而有二受命而主故百姓所親也)臯陶馬喙是謂至信(喙若馬口出言皆不虛故曰至信)決獄¶
明白察於人情(察猶知也)禹生於石(禹母脩己感石而生禹坼胸而出)契生於卵(契母¶
有城氏之女簡翟吞燕卵而生契愊背而出詩云天命玄鳥降而生商是也)史皇產而能書(史皇蒼頡生而¶
見鳥迹知著書故曰史皇或曰頡皇)羿左臂脩而善射(羿有窮之君也)若此九賢者千𡻕¶
而一出猶繼踵而生(以千𡻕爲近明聖賢之難)今無五聖之天奉(堯舜禹湯周文王也¶
奉助也)四俊之才難(才千人爲俊謂臯陶稷契史皇)欲棄學而循性是謂猶釋船¶
#<md:CK-KZ_JY143_04p080a>¶
<pb:YP-C_JY143_11xuji-08-0080a>¶
而欲展足水也(展履也)夫純釣魚腸劒之始下型擊則不能斷刺¶
則不能入(純釣利劒名魚腸文理屈碎若魚腸者良劒也型或作盧也)及加之砥礪摩其鋒¶
㓵則水斷龍舟(龍舟大舟)陸剸犀甲(言利也)明鏡之始下型矇然未見¶
形容及其粉以玄錫摩以白旃鬢眉毛可得而察(於摩微細察見)夫學¶
亦人之砥錫也而謂學無益者所以論之過(以用也過非也)知者之所¶
短不若愚之所脩(短謂缺脩長明有所不足謂愚有所不違也)賢者之所不足不若¶
眾人之有餘(眾凡也)何以知其然夫宋畫吳治刻刑鏤法亂修曲¶
出(宋人之畫吳人之治刻鏤刑法亂理之文脩飾之功曲出於不意也)其爲微妙堯舜之聖不能¶
及(及猶如也)蔡之幼女衛之稚質(蔡國今南陽胡曲衛故在河內後徙頓邱今東陽郡稚質亦少女)¶
梱纂組雜奇彩抑黑質揚赤文(梱叩核纂織組邪文如今之短沒黑耳亦言其巧也)禹湯¶
#<md:CK-KZ_JY143_04p080b>¶
<pb:YP-C_JY143_11xuji-08-0080b>¶
之智不能逮(言不能及二國之女巧也)夫天之所覆地之所載包於六合之¶
內託於宇宙之間陰陽之所生血氣之精含牙戴角前爪後距¶
奮翼攫肆跂行蟯動之蟲喜而合怒而鬪(攫搏也肆極跂讀車跂之跂蟯讀饒多之¶
饒)見利而就避害而去其情一也雖所好惡其與人無以異(一同¶
人亦避害就利有不相如故言雖也)然其爪牙雖利筋骨雖彊不免制於人者知¶
不能相通才力不能相一也各有其自然之勢(勢力也)無禀受於¶
外(無有學問受謀慮於外以益其思也)故力竭功沮(竭盡也沮敗也)夫鴈順風以愛氣力¶
御蘆而翔以備矰弋(未秀曰蘆已秀曰葦矰矢弋繳御蘆所以令繳不得裁其翼也)螘知爲垤¶
貛貉爲曲穴虎豹有茂草野彘有艽莦槎櫛堀虛連比以像宫¶
室陰以防雨(防衛也)景以蔽日(蔽擁也)此亦鳥獸之所以知求合於¶
#<md:CK-KZ_JY143_04p081a>¶
<pb:YP-C_JY143_11xuji-08-0081a>¶
其所利今使人生於辟陋之國(辟遠陋鄙小也)長於窮櫩漏室之下長¶
無兄弟少無父母目未嘗見禮節耳未嘗聞先古(先古謂聖賢之道也)獨¶
守專室而不出門(專室小室)使其性雖不愚然其知者必寡矣昔者¶
蒼頡作書容成造曆(容成黃帝臣造作曆知日月星辰之行度)胡曹爲衣(易曰黃帝垂衣裳胡¶
曹亦黃帝臣也)后稷耕稼(詩曰携厥百穀)儀狄作酒(見世本)奚仲爲車(傳曰奚仲爲夏車正¶
封於薛也)此六人者皆有神明之道聖智之迹故人作一事而遺後¶
世非能一人而獨兼有之各悉其知貴其所欲達(達通也)遂爲天¶
下備(備猶用也)今使六子者易事而明弗能見者何(見猶知言人各有所不能)萬¶
物至眾而知不足以奄之(奄蓋之也)周室以後無六子之賢(賢才也)而¶
皆修其業當世之人無一人之才而知其六賢之道者何教順¶
#<md:CK-KZ_JY143_04p081b>¶
<pb:YP-C_JY143_11xuji-08-0081b>¶
施續而知能流通(施設續猶傳也)由此觀之學不可已明矣(已止也)今夫¶
盲者目不能別晝夜分白黑然而搏琴撫弦參彈復徽攫援摽¶
拂手若薎蒙不失一弘(參彈并弦復徽上下手攫援掇摽拂敷薎蒙言其疾學之習徽讀繀車之繀攫¶
讀屈直木令句欲句此木之句摽讀刀標之標也)使未嘗鼓瑟者雖有離朱之明攫掇¶
之捷猶不能屈伸其指(離朱黃帝時人明目能見百步之外秋毫之末攫掇亦黃帝時捷疾者也)何¶
則服習積貫之所致(謂上不失一弦)故弓待擏而後能調劎待砥而後¶
能利(擏矯弓之材讀曰敬砥礪石)玉堅無敵鏤以爲獸首尾成形礛諸之功¶
(礛諸治玉之石詩云他山之石可以爲錯是礛讀廉氏之廉一曰濫也)木直中繩楺以爲輪其曲¶
中規(規員之也)隱括之力唐碧堅忍之類猶可刻鏤揉以成器用(唐碧¶
石似玉皆堅鑽之物)又況心意乎且夫精神滑淖纖微倏忽變化與物推¶
#<md:CK-KZ_JY143_04p082a>¶
<pb:YP-C_JY143_11xuji-08-0082a>¶
移(推移猶轉易也)雲蒸風行在所設施(施用)君子有能精搖摩監砥礪其¶
才自試神明覽物之博通物之壅觀始卒之端見無外之境(所觀¶
以遠)以逍遙仿佯於塵埃之外(塵埃猶窈㝠也)超然獨立卓然離世(不羣於俗)¶
此聖人之所以游心若此而不能閑居靜思鼓琴讀書追觀上¶
古及賢大夫學問講辯日以自娛(講論辯別然否自娛樂)蘇援世事分白¶
黑利害(蘇猶索援別分別白黑知利害之所在)籌策得失以觀禍福(籌策曰視非常曰觀)設¶
儀立度可以爲法則窮道本末究事之情(窮盡也究極也)立是廢非明¶
示後人(是善也非惡也)死有遺業生有榮名(遺餘功業榮寵也)如此者人才之¶
所能逮(逮及也)然而莫能至焉者偷慢懈惰多不暇日之故(偷薄慢易¶
薄易之人懈惰於庶幾多言而不暇日而不學惟此故也)夫瘠地之民多有心者勞也(心向義之¶
#<md:CK-KZ_JY143_04p082b>¶
<pb:YP-C_JY143_11xuji-08-0082b>¶
心也)沃地之民多不才者饒也(饒逸也)由此觀之知人無務不若愚¶
而好學自人君公卿至於庶人不自彊而功成者天下未之有¶
也詩云日就月將學有緝熙於光明此之謂也(詩頌敬之篇言爲善者日有所¶
成就月有所奉行當學之是明此勉學之謂也)名可務立功可彊成(務事也彊勉也)故君子積¶
志委正以趣明師(師所以取法則)勵節亢高以絶世俗(不羣於眾也)何以明¶
之昔者南策疇恥聖道之獨亡於己身淬霜露欶蹻趹跋涉山¶
川冒蒙荆棘(淬浴欶猶著蹻履趹趣不從蹊遂曰跋涉故觸犯荆棘南姓策疇字蓋魯人也)百舍重跰¶
不敢休息(百里一舍跰足胝生)南見老聃受教一言(老聃老子字伯陽楚苦縣賴鄉曲里人今¶
陳國東瀨鄉有祠存據在魯南故曰南見老子聃一言道合也)精神曉泠鈍聞條達(曉明泠猶了絶聞猶¶
純恪)欣然七日不食如饗太牢(丈夫七日不食則斃故以七日爲極三牲具曰太牢也)是以¶
#<md:CK-KZ_JY143_04p083a>¶
<pb:YP-C_JY143_11xuji-08-0083a>¶
明照四海名施後世(施延也)達畧天地(達通也略猶數也)察分秋毫(察明)稱¶
譽葉語至今不休(葉世言策疇見稱譽世傳相語至今不止)此所謂名可彊立者吳¶
與楚戰(吳王闔閭與楚昭王戰於百舉)莫囂大心撫其御之手曰今日距彊敵¶
犯白刃蒙矢石(莫大也囂眾也主大眾之官楚卿大夫心楚成得臣子玉之孫彊謂吳蒙冒石矢弩也一曰發¶
也)戰而身死卒勝民治全我社稷可以庶幾乎(庶幾得安)遂入不返¶
決腹斷頭不旋踵運軌而死(言入吳不旋踵因軌而死勇然不如申包胥之功也)申包胥¶
竭筋力以赴嚴敵伏尸流血不過一卒之才(在車曰士步曰卒而此者一人之功¶
也)不如約身卑辭求救於諸侯(申包胥楚大夫與伍子胥友者子胥之亡謂申包胥曰我必覆¶
楚國申包胥曰子能覆之我必興之及昭王敗於伯舉奔隨申包胥如秦乞師故曰不如求救於諸侯)於是乃羸¶
粮跣走跋涉谷行(羸裏一曰橐跣走不及著履不蹊隧爲跋涉)上峭山赴深谿游川¶
#<md:CK-KZ_JY143_04p083b>¶
<pb:YP-C_JY143_11xuji-08-0083b>¶
水(峭山高山深谿大壑遊渡自楚至秦所經由也)犯津關獵蒙籠蹷沙石蹠達膝曾繭¶
重胝七日七夜至於秦庭(犯觸觸津關則捲獵蒙籠之山一曰葛蔂所蒙籠言非人所由蹷僵蹠足¶
達穿幽通賦曰申重繭以存荆者也)鶴跱而不食晝吟宵哭面若死灰顏色黴黑¶
(鶴峙跱立言不動不食黴黑其面色欲速則秦救也)涕流交集以見秦王(秦王秦哀公也)曰吳爲¶
封豨修蛇蠶食上國虐始於楚(封脩皆大豨蛇喻貪蠶食盡無餘上國中國虐害始先言將以¶
次至秦也)寡君失社稷越在草茅(寡君昭王越遠在於隨矣)百姓離散夫婦男女¶
不遑啟處(遑暇也啟跪也處安)使下臣告急秦王乃發車千乘步卒七萬¶
屬之子虎(秦大夫子車鉞虎傳曰卒車五百乘以救楚凡三萬七千五伯人此曰千乘步卒七萬不合也)踰塞¶
而東(塞函谷一曰武關塞也)擊吳濁水之上果大破之以存楚國(濁水蓋江水傳¶
曰敗吳於公壻之谿公壻之溪楚地)烈藏廟堂著於憲法此功之可彊成者也(烈功¶
#<md:CK-KZ_JY143_04p084a>¶
<pb:YP-C_JY143_11xuji-08-0084a>¶
憲法也)夫七尺之形心致憂愁勞苦膚之知痛疾寒暑人情一也¶
(一同也)聖人知時之難得務可趣也苦身勞形焦心怖肝不避煩¶
難不違危殆(佈肝猶戒懼)蓋聞子發之戰(子發楚威王之將也)進如激矢合如¶
雷電解如風雨員之中規方之中矩破敵陷陳莫能壅御澤戰¶
必克(克勝也)攻城必下彼非輕身而樂死務在於前遺利於後故¶
名立而不墮(名武中甯國之名墮廢也)此自强而成功者也(成猶立也)是故田者¶
不强囷倉不盈(强力也)官御不厲心意不精(精專)將相不强功烈不¶
成(烈業也)侯王懈惰後世無名(世猶身也)詩云我馬唯騏六轡如絲(詩云¶
小雅皇皇者華之篇六轡四馬如絲言調匀也)載馳載驅周爰諮謨以言人之有所務¶
也(諮難也詩言當馳驅以忠信往謨難事之不自專己愼之至乃聖人之務也)通於物者不可驚怪¶
#<md:CK-KZ_JY143_04p084b>¶
<pb:YP-C_JY143_11xuji-08-0084b>¶
(通達言怪物不能驚之也)喻於道者不可動以奇(喻明非常曰奇)察於辭者不可燿¶
以名(燿昡名虛實之名也)審於形者不可遯以狀(遯欺也狀貌也)世俗之人多尊¶
古而賤今故爲道者必託之於神農黃帝而後能入說(說言也言爲二¶
聖所作乃能入其說於人人乃用之)亂世闇主高遠其所從來因而貴之爲學者¶
蔽於論而尊其所聞相與危坐而稱之正領而誦之此見是非¶
之分不明(誦之喻若影之隨形響之應聲効言之不知其理故曰不明也)夫無規矩雖奚仲不¶
能以定方圓無準繩雖魯般不能以定曲直是故鍾子期死而¶
伯牙絶弦破琴知世莫賞也(鍾官氏子通稱期名達於音律伯牙楚人覩世無有知音若子期故¶
絶弦破其琴也)惠施死而莊子寢說言見世莫可爲語者也(惠施宋人仕於梁爲¶
惠王相莊子名周宋蒙縣人作書三十三篇爲道家之言也)夫項託七𡻕爲孔子師孔子有¶
#<md:CK-KZ_JY143_04p085a>¶
<pb:YP-C_JY143_11xuji-08-0085a>¶
以聽其言也以年之少爲閭丈人說救敲不給何道之能明也¶
(閭里敲橫丈人長老年少爲之說事老人敲其頭自救不暇何能明道也)昔者謝子見於秦惠王惠¶
王說之以問唐姑梁唐姑梁曰謝子山東辯士固權說以取少¶
主(謝姓也子通稱也唐姓名姑梁秦大夫言謝子辯士也常發其巧說以取少主之權少主謝子之君一曰謂惠王惠王秦¶
孝公之子也)惠王因藏怒而待之後日復見逆而弗聽也(聽猶說是也)非¶
其說異也所以聽者易(易革也)夫以徵爲羽非絃之罪(罪在聽也)以甘¶
爲苦非味之過(過在嘗也)楚人有烹猴而召其鄰人以爲狗羹也而¶
甘之(召猶請也)後聞其猴也據地而吐之盡寫其食此未始知味者¶
也(喻以惠王初說謝子唐姑梁間之因藏怒也)邯鄲師有出新曲者託之李奇(師樂師瞽¶
也出猶作也新曲非雅樂也李奇古之名倡也)諸人皆爭學之(諸眾也)後知其非也而皆¶
#<md:CK-KZ_JY143_04p085b>¶
<pb:YP-C_JY143_11xuji-08-0085b>¶
棄其曲此未始知音者也(知非李奇所作而皆棄之故未始知也)鄙人有得玉璞¶
者喜其狀以爲寶而藏之(鄙人小人)以示人人以爲石也因而棄之¶
此未始知玉者也故有符於中則貴是而同今古(符驗驗者有明也是實也¶
言中心能明實是者則貴之古今一也故曰同也)無以聽其說則所從來者遠而貴之¶
耳(言無中心明驗無以聽人說之是否但見其言遠古之事便珍貴之耳近世之事有可貴者亦有不貴之也)此和¶
氏之所以泣血於荆山之下(荆人和氏得美玉之璞於荆山之下獻楚武王武王以爲石刖其右¶
趾及文王卽位復獻之如是乃泣血證之爲寶文王曰先王輕於刖足而重剖石遂爲剖之畢如和言因號爲和氏之璧也)¶
今劒或絶側羸文齧缺卷銋而稱以頃襄之劒則貴之爭帶之¶
(絶無側羸無文齧齒卷銋鈍弊無刃託之爲楚頃襄王所服劒故貴人慕而爭帶之一說頃襄王善爲劍人名銋鎻犀之稔也)¶
琴或撥刺枉橈闊解漏越而稱以楚莊之琴側室爭鼓之(撥刺不正¶
#<md:CK-KZ_JY143_04p086a>¶
<pb:YP-C_JY143_11xuji-08-0086a>¶
枉橈曲弱闊解壞漏越音聲散託之爲楚莊王琴則側室之寵人爭鼓之也側室或作廟堂也)苗山之鋌羊頭¶
之銷雖水斷龍舟陸剸兕甲莫之服帶(苗山楚山利金所出羊頭之銷白羊子刀雖有¶
利用無所稱託故無人服帶也)山桐之琴澗子之腹雖鳴廉隅脩營唐牙(伐山桐以¶
爲琴谿澗之梓以爲腹言其鳴音聲有廉隅脩營音清涼聲和調唐猶堂營讀營正急之營也)通入則不然服¶
劒者期於銛利而不期於墨陽莫邪(通人通於事類不然不如眾人貴遠慕聲不期得銛¶
利而已墨陽莫邪美劍名也)乘馬者期於千里而不期於驊騮緑耳鼓琴者¶
期於鳴廉脩營而不期於濫脇號鍾(濫脇音不和號鍾高聲非耳所及也)誦詩書¶
者期於通道畧物而不期於洪範商頌(畧達物事也頌或作容)聖人見是¶
非若白黑之於目辯(辯別也)清濁之於耳聽(清商也濁宫也)眾人則不然¶
(然如是也)中無主以受之譬若遺腹子之上隴以禮哭泣之而無所¶
#<md:CK-KZ_JY143_04p086b>¶
<pb:YP-C_JY143_11xuji-08-0086b>¶
歸心(自不識父之顏心不哀也)故夫孿子之相似者唯其母能知之(知猶別也)玉¶
石之相類者唯良工能識之(卞和是也)書傳之微者唯聖人能論之¶
(微妙論叙也)今取新聖人書名之孔墨則弟子句指而受者必眾矣¶
(眩於孔墨之名而或不知其實非孔墨所作也)故美人者非必西施之種通士者不必¶
孔墨之類曉然意有所通於物故作書以喻意以爲知者也(喻明¶
也作書者以明古今傳代之事以爲知者施也)誠得清白之士執玄鑑於心照物明白¶
不爲古今易意(玄水也鑑鏡也皆以自見能自易故能見物言反易也)攄書明指以示之¶
(攄舒也指書)雖闔棺亦不恨矣(朝聞道夕死可矣何恨之有乎)昔晉平公令官爲鍾¶
鍾成而示師曠曰鍾音不調(平公晉悼公之子彪師曠識音故知其不調也)平公曰寡¶
人以示工工皆以爲調而以爲不調何也(而汝)也師曠曰使後世¶
#<md:CK-KZ_JY143_04p087a>¶
<pb:YP-C_JY143_11xuji-08-0087a>¶
無知音者則已若有知音者必知鍾之不調故師曠之欲善調¶
鍾也以爲後之有知音者也(喻上句作書爲知音施也)三代與我同行五伯¶
與我齊智(我謂作書)彼獨有聖智之實我曾無有閭里氣聞窮巷之¶
知者何(曾則也我則無聲名宣聞於閭里窮巷之人無有知我之賢何故也)彼并身而立節我誕¶
謾而悠忽(彼謂三代五伯并身同行而五伯也立節我謂誕謾倨傲悠悠忽遊蕩輕物)今夫毛嬙西¶
施天下之美人若使人銜腐鼠蒙蝟皮衣豹裘帶死蛇則布衣¶
韋帶之人過者莫不左右睥睨而掩鼻(言雖有美姿人惡聞其臭故睥睨掩其鼻孟子¶
曰西施之蒙不潔則人皆掩鼻而過之是也)嘗試使之施芳澤正娥眉設笄珥衣阿¶
錫曳齊紈(笄婦人首飾珥頊阿細穀錫細布紈素齊所出)粉白黛黑佩玉環榆步(體搖動撓¶
足行)雜芝若籠蒙目視(雜佩芝若香草籠蒙猶妙昏目視也)冶由笑目流眺(冶猶笑巧笑詩¶
#<md:CK-KZ_JY143_04p087b>¶
<pb:YP-C_JY143_11xuji-08-0087b>¶
云巧笑倩兮是也流眺精盻詩云美目盻兮是也)口曾撓奇牙出𩉇䩉摇(曾則也掩弱也口則弱撓¶
冒若將笑故好齒出詩云齒如瓠犀是也𩉇䩉頰邊文婦人之媚也)則雖王公大人有嚴志頡頏¶
之行者無不憚悇癢心而悅其色矣(憚悇貪欲癢心煩悶也憚悇探讀慘尊之探也)今¶
以中人之才蒙愚惑之智被汙辱之行無本業所脩方術所務¶
焉得無有睥面掩鼻之容哉今鼓舞者(鼓舞或作鄭舞鄭者鄭袖楚懷王之幸姬善謌¶
攻舞因名鄭舞一說鄭重攻舞也)繞身若環(車輪倒也)曾撓摩地扶於猗那動容轉¶
曲(曾撓摩地鼓車平解扶轉周旋更曲意更爲之)便媚擬神(擬象也)身若秋藥被風(藥白芷香¶
草被風言其弱)髮若結旌(屈而復舒)騁馳若騖(騁馳言其疾也)木熙者舉梧檟據句¶
枉(熙戲舉授也梧桐檟梓皆大木也句枉曲枝也枉或作掘也)蝯自縱好茂葉(言舞者若蝯不復踐地好¶
上茂木之枝葉)龍天矯燕枝拘(言纘蘊若蟠龍燕枝拘言其著樹如燕附枝也)援豐條舞扶疏¶
#<md:CK-KZ_JY143_04p088a>¶
<pb:YP-C_JY143_11xuji-08-0088a>¶
(援持持大條以木舞扶䟽槃跚)龍從鳥集搏援攫肆薎蒙踊躍(言其舞體如龍附雲如鳥集山¶
持捷大極其巧薎蒙踊躍明其疾也)且夫觀者莫不爲之損心酸足(觀者見其微妙危險皆爲¶
之損動中心酸酢其足也)彼乃始徐行微笑被衣脩擢(彼彼舞者更復徐行小笑披倡衣修擢舞¶
爲後曲也)夫鼓者非柔縱(言非其人生自柔弱屈句委縱也)而木熙者非眇勁(眇絶言其¶
非能也自有絶妙之强力也)淹浸漬漸靡使然也(淹久浸漬漸於教久使之柔縱眇勁靡教化使之然¶
也)是故生木之長莫見其益有時而脩(長者令長之長)砥礪䃺監莫見¶
其損有時而薄(有時積時言非一日教化亦然也)藜藿之生蝡蝡然日加數寸¶
不可以爲櫨棟(加猶益也櫨屋也)梗柟豫章之生也七年而後知故可¶
以爲棺舟(知猶覺覺其大也)夫事有易成者名小難成者功大君子修¶
美雖未有利福將在後至(美善也)故詩云日就月將學有緝熙於¶
#<md:CK-KZ_JY143_04p088b>¶
<pb:YP-C_JY143_11xuji-08-0088b>¶
光明此之謂也(已說在上章也)¶
** 泰族訓(泰言古今之道萬物之指族於一理明其所謂也)¶
天設日月列星辰調陰陽張四時日以暴之夜以息之風以乾¶
之雨露以濡之其生物也莫見其所養而物長其殺物也莫見¶
其所喪而物亡此之謂神明聖人象之故其起福也不見其所¶
由而福起其除禍也不見其所以而禍除遠之則邇延之則疎¶
稽之弗得察之不虛日計無筭𡻕計有餘夫濕之至也莫見其¶
形而炭已重矣風之至也莫見其象而木已動矣日之行也不¶
見其移騏驥倍日而馳草木爲之靡縣㷭未轉(縣㷭邊候見虜舉㷭轉相受行¶
道里最疾者)而日在其前故天之且風草木未動而鳥已翔矣(鳥巢居知¶
#<md:CK-KZ_JY143_04p089a>¶
<pb:YP-C_JY143_11xuji-08-0089a>¶
風也)其且雨也陰曀未集而魚已噞矣(魚潜居知雨矣)以陰陽之氣相動¶
也故寒暑燥濕以類相從聲響疾徐以音相應也故易曰鳴鶴¶
在陰其子和之高宗諒闇三年不言四海之內寂然無聲一言¶
聲然大動天下是以天心呿唫者也故一動其本而百枝皆應¶
若春雨之灌萬物也渾然而流沛然而施無地而不澍無物而¶
不生故聖人者懷天心聲然能動化天下者也故精誠感於內¶
形氣動於天則景星見黃龍下祥鳳至醴泉出嘉穀生河不滿¶
溢海不溶波故詩云懷柔百神及河嶠岳逆天暴物則日月薄¶
蝕五星失行四時干乖晝冥宵光山崩川涸冬雷夏霜詩曰正¶
月繁霜我心憂傷天之與人有以相通也故國危亡而天文變¶
#<md:CK-KZ_JY143_04p089b>¶
<pb:YP-C_JY143_11xuji-08-0089b>¶
世惑亂而虹蜺見萬物有以相連精祲有以相蕩也(精祲氣之侵入者也)¶
故神明之事不可以智巧爲也不可以筋力致也天地所包陰¶
陽所嘔雨露所以濡生萬物瑤碧玉珠翡翠玳瑁文彩明朗潤¶
澤若濡摩而不玩久而不渝奚仲不能旅(旅部旅也)魯般不能造此¶
之謂大巧宋人有以象爲其君爲楮葉者(象象牙也)三年而成莖柯¶
豪芒鋒殺顏澤亂之楮華之中而不可知也列子曰使天地三¶
年而成一葉則萬物之有葉者寡矣夫天地之施化也嘔之而¶
生吹之而落豈此契契哉故凡可度者小也可數者少也至大¶
非度之所能及也至眾非數之所能領也故九州不可頃畝也¶
八極不可道里也大山不可丈尺也江海不可斗斛也故大人¶
#<md:CK-KZ_JY143_04p090a>¶
<pb:YP-C_JY143_11xuji-08-0090a>¶
者與天地合德日月合明鬼神合靈與四時合信故聖人懷天¶
氣抱天心執中含和不下廟堂而衍四海變習易俗民化而遷¶
善若性諸己能以神化也詩云神之聽之終和且平夫鬼神視¶
之無形聽之無聲然而郊天望山川禱祠而求福雩兌而請雨¶
(兌說也)卜筮而決事詩云神之格思不可度思矧可射思此之謂¶
也天致其高地致其厚月照其夜日照其晝陰陽化列星期非¶
有道而物自然故陰陽四時非生萬物也雨露時降非養草木¶
也神明接陰陽和而萬物生矣故高山深林非爲虎豹也大木¶
茂枝非爲飛鳥也流源千里淵深百仞非爲蛟龍也致其高崇¶
成其廣大山居木棲巢枝穴藏水潛陸行各得其所甯焉夫大¶
#<md:CK-KZ_JY143_04p090b>¶
<pb:YP-C_JY143_11xuji-08-0090b>¶
生小多生少天之道也故邱阜不能生雲雨榮水不能生魚鼈¶
者小也牛馬之氣蒸生蟣虱蟣虱之氣蒸不能生牛馬故化生¶
於外非生於內也夫蛟龍伏寢於淵而卵割於陵(蛟龍鼈屬也乳於陵而伏¶
於淵其卵自孕也)騰蛇雄鳴於上風雌鳴於下風而化成形精之至也¶
故聖人養心莫善於誠至誠而能動化矣今夫道者藏精於內¶
棲神於心靜漠恬淡訟謬胸中(訟容也繆靜也)邪氣無所留滯四枝節¶
族毛蒸理泄則機樞調利百脈九竅莫不順比其所居神者得¶
其位也豈節柎而毛脩之哉聖主在上廓然無形寂然無聲官¶
府若無事朝廷若無人無隱士無軼民無勞役無冤刑四海之¶
內莫不仰上之德象主之指夷狄之國重譯而至非戶辨而家¶
#<md:CK-KZ_JY143_04p091a>¶
<pb:YP-C_JY143_11xuji-08-0091a>¶
說之也推其誠心施之天下而已矣詩曰惠此中國以綏四方¶
內順而外甯矣大王亶父處邠狄人攻之杖策而去百姓擕幼¶
扶老負釜甑踰梁山而國乎岐周非令之所能召也秦穆公爲¶
野人食駿馬肉之傷也飲之美酒韓之戰以其死力報非劵之¶
所責也(券契也)密子治亶父巫馬期往觀化焉見夜漁者得小卽¶
釋之非刑之所能禁也孔子爲魯司寇道不拾遺市買不豫賈¶
田漁皆讓長(長分別長者得多)而斑白不戴負(斑白頭有白髮)非法之所能致¶
也夫矢之所以射遠貫牢者弩力也其所以中的剖微者正心¶
也賞善罰暴者政令也其所以能行者精誠也故弩雖强不能¶
獨中令雖明不能獨行必自精氣所以與之施道故攄道以被¶
#<md:CK-KZ_JY143_04p091b>¶
<pb:YP-C_JY143_11xuji-08-0091b>¶
民而民弗從者誠心弗施也天地四時非生萬物也神明接陰¶
陽和而萬物生之聖人之治天下非易民性也拊循其所有而¶
滌蕩之故因則大化則細矣(能循則必大也化而欲作則小矣)禹鑿龍門闢伊¶
闕決江濬河東注之海因水之流也后稷墾草發菑糞土樹穀¶
使五種各得其宜因地之勢也湯武革車三百乘甲卒三千人¶
討暴亂制夏商因民之欲也故能因則無敵於天下矣夫物有¶
以自然而後人事有治也故良匠不能斵金巧冶不能鑠木金¶
之勢不可斵而木之性不可鑠也埏埴而爲器窬木而爲舟鑠¶
鐵而爲刃鑄金而爲鍾因其可也駕馬服牛令雞司夜令狗守¶
門因其然也民有好色之性故有大婚之禮有飲食之性故有¶
#<md:CK-KZ_JY143_04p092a>¶
<pb:YP-C_JY143_11xuji-08-0092a>¶
大饗之誼有喜樂之性故有鍾鼓莞絃之音有悲哀之性故有¶
衰絰哭踊之節故先王之制法也因民之所好而爲之節文者¶
也因其好色而制婚姻之禮故男女有別因其喜音而正雅頌¶
之聲故風俗不流因其甯家室樂妻子教之以順故父子有親¶
因其喜朋友而教之以悌故長幼有序然後脩朝聘以明貴賤¶
饗飲習射以明長幼時搜振旅以習用兵也(搜簡車馬也出曰治兵入曰振旅也)¶
入學庠序以修人倫此皆人之所有於性而聖人之所匠成也¶
故其性不可教訓有其性無其養不能遵道繭之性爲絲然非¶
得工女煮以熱湯而抽其統紀則不能成絲卵之化爲雛非慈¶
雌嘔煖覆伏累日積久則不能爲雛人之性有仁義之資非聖¶
#<md:CK-KZ_JY143_04p092b>¶
<pb:YP-C_JY143_11xuji-08-0092b>¶
王爲之法度而教導之則不可使鄉方故先王之教也因其所¶
喜以勸善因其所惡以禁姦故刑罰不用而威行如流政令約¶
省而化燿如神故因其性則天下聽從拂其性則法縣而不用¶
昔者五帝三王之蒞政施教必用參五何謂參五仰取象於天¶
俯取度於地中取法於人乃立明堂之朝行明堂之令(明堂布令之官¶
有十二月之政令也)以調陰陽之氣而和四時之節以辟疾病之菑俯視¶
地理以制度量察陵陸水澤肥墽高下之宜立事生財以除饑¶
寒之患中考乎人德以制禮樂行仁義之道以治人倫而除暴¶
亂之禍乃澄列金木水火土之性(澄清也)故立父子之親而成家¶
別清濁五音六律相生之數以立君臣之義而成國察四時季¶
#<md:CK-KZ_JY143_04p093a>¶
<pb:YP-C_JY143_11xuji-08-0093a>¶
孟之序以立長幼之禮而成官此之謂參制君臣之義父子之¶
親夫婦之辨長幼之序朋友之際此之謂五乃裂地而州之分¶
職而治之築城而居之割宅而異之分財而衣食之立大學而¶
教誨之夙興夜寐而勞力之此治之紀綱也然得其人則舉失¶
其人則廢堯治天下政教平德潤洽在七十載乃求所屬天下¶
之統令四岳揚側陋四岳舉舜而薦之堯堯乃妻以二女以觀¶
其內(二女娥皇女英)任以百官以觀其外旣入大麓烈風雷雨而不迷¶
(林屬於山曰麓堯使舜入林麓去遭大風雨不迷也)乃屬以九子(堯有九男)贈以昭華之玉(昭華¶
玉名)而傳天下焉以爲雖有法度而朱弗能統也(朱堯子也)夫物未嘗¶
有張而不弛成而不毀者也唯聖人能盛而不衰盈而不虧神¶
#<md:CK-KZ_JY143_04p093b>¶
<pb:YP-C_JY143_11xuji-08-0093b>¶
農之初作琴也以歸神及其淫也反其天心夔之初作樂也(夔堯¶
典樂臣也)皆合六律而調五音以通八風及其衰也以沉湎淫康不¶
顧政治至於滅亡蒼頡之初作書以辯治百官領理萬事愚者¶
得以不忘智者得以志遠至其衰也爲姦刻僞書以解有罪以¶
殺不辜湯之初作囿也以奉宗廟鮮犞之具(生肉爲鮮乾肉爲犞)簡士卒¶
習射御以戒不虞及至其衰也馳騁獵射以奪民時罷民之力¶
堯之舉禹契后稷臯陶政教平姦宄息獄訟止而衣食足賢者¶
勸善而不肖者懷其德及至其末朋黨比周各推其興廢公趍¶
私外內相推舉姦人在朝而賢者隱處故易之失也卦書之失¶
也敷樂之失也淫詩之失也辟禮之失也責春秋之失也刺天¶
#<md:CK-KZ_JY143_04p094a>¶
<pb:YP-C_JY143_11xuji-08-0094a>¶
地之道極則反盈則損五色雖朗有時而渝茂木豐草有時而¶
落物有降殺不得自若故聖人事窮而更爲法弊而改制非樂¶
變古易常也將以救敗扶衰黜淫濟非以調天地之氣順萬物¶
之宜也聖人天覆地載日月照陰陽調四時化萬物不同無故¶
無新無䟽無親故能法天天不一時地不一利人不一事是以¶
緒業不得不多端趍行不得不殊方五行異氣而皆適調六藝¶
異科而皆同道温惠柔良者詩之風也淳龐敦厚者書之教也¶
清明條達者易之義也恭儉尊讓者禮之爲也寬裕簡易者樂¶
之化也刺幾辯義者春秋之靡也故易之失鬼(易以氣定吉凶故鬼也)樂¶
之失淫(樂變至於鄭聲淫也)詩之失愚(詩人怒怒近愚也)書之失拘(書有典謨之制拘以法也)¶
#<md:CK-KZ_JY143_04p094b>¶
<pb:YP-C_JY143_11xuji-08-0094b>¶
禮之失忮(禮尊尊卑卑尊不下卑故忮也)春秋之失訾(春秋貶絶不避王人書人之過相訾也)六¶
者聖人兼用而財制之失本則亂得本則治其美在調其失在¶
權水火金木土穀異物而皆任規矩權衡準繩異形而皆施丹¶
青膠漆不同而皆用各有所適物各有宜輪員輿方轅從衡橫¶
勢施便也驂欲馳服欲步(驂騑服車中馬)也帶不猒新鉤不猒故處地¶
宜也關睢興於鳥而君子美之爲其雌雄之不乖居也鹿鳴興¶
於獸君子大之取其見食而相呼也泓之戰軍敗君獲(宋襄公與楚戰¶
於泓楚人敗之襄公獲也)而春秋大之取其不鼓不成列也宋伯姬坐燒而¶
死(伯姬宋共公夫人夜失火待傅母不至不下堂而及火死之也)春秋大之取其不踰禮而行¶
也成功立事豈足多哉方指所言而取一槩焉爾王喬赤松去¶
#<md:CK-KZ_JY143_04p095a>¶
<pb:YP-C_JY143_11xuji-08-0095a>¶
塵埃之間離羣慝之紛(慝惡也)吸陰陽之和食天地之精呼而出¶
故吸而入新𨁻虛輕舉乘雲遊霧可謂養性矣而未可謂孝子¶
也周公誅管叔蔡叔以平國弭亂可謂忠臣也而未可謂弟也¶
湯放桀武王誅紂以爲天下去殘除賊可謂惠君而未可謂忠¶
臣矣樂羊攻中山未能下中山烹其子而食之以示威可謂良¶
將而未可謂慈父也故可乎可而不可乎不可不可乎不可而¶
可乎可舜許由異行而皆聖伊尹伯夷異道而皆仁箕子比干¶
異趍而皆賢故用兵者或輕或重或貪或廉此四者相反而不¶
可一無也輕者欲發重者欲止貪者欲取廉者不利非其有故¶
勇者可貪進鬪而不可令持牢重者可令埴固而不可令淩敵¶
#<md:CK-KZ_JY143_04p095b>¶
<pb:YP-C_JY143_11xuji-08-0095b>¶
貪者可令進取而不可令守職廉者可令守分而不可令進取¶
信者可令持約而不可令應變五者相反聖人兼用而財使之¶
夫天地不包一物陰陽不生一類海不讓水潦以成其大山不¶
讓土石以成其高夫守一隅而遺萬方取一物而棄其餘則所¶
得者鮮而所治者淺矣治大者道不可以小地廣者制不可以¶
狹位高者事不可煩民眾者教不可以苟夫事碎難治也法煩¶
難行也求多難贍也寸而度之至丈必差銖而稱之至石必過¶
石秤丈量徑而寡失簡絲數米煩而不察(言事當因大法如簡閱絲數米則煩而無¶
功也)故大較易爲智曲辯難爲慧故無益於治而有益於煩者聖¶
人不爲無益於用而有益於費者智者弗行也故功不猒約事¶
#<md:CK-KZ_JY143_04p096a>¶
<pb:YP-C_JY143_11xuji-08-0096a>¶
不猒省求不猒寡功約易成也事省易治也求寡易贍也眾易¶
之於以任人易矣孔子曰小辯破言小利破義小義破道小見¶
不達必簡河以逶蛇故能遠山以陵遲故能高陰陽無爲故能¶
和道以優遊故能化夫徹於一事察於一辭審於一枝可以曲¶
說而未可廣應也蓼菜成行甂甌有𦳚秤薪而爨數米而炊可¶
以治小而未可以治大也員中規方中矩動成獸止成文可以¶
愉舞而不可以陳軍滌盃而食洗爵而飲盥而後饋可以養少¶
而不可以養饗眾今夫祭者屠割烹殺剥狗燒豕調平五味者¶
庖也陳簠簋(器方中者爲簠圓中者爲簋也)列樽俎設籩豆者祝也齊明盛服¶
淵默而不言神之所依者尸也宰祝雖不能尸不越樽俎而代¶
#<md:CK-KZ_JY143_04p096b>¶
<pb:YP-C_JY143_11xuji-08-0096b>¶
之故張瑟者小絃急而大絃緩立事者賤者勞而貴者逸舜爲¶
天子彈五絃之琴謌南風之詩而天下治周公肴臑不收於前¶
鍾鼓不解於懸而四夷服趙政晝決獄而夜理書(趙政秦始皇帝)御史¶
冠蓋接於郡縣覆稽趍留戍五嶺以備越築脩城以守胡然姦¶
邪萌生盜賊羣居事愈煩而亂愈生故法者治之具也而非所¶
以爲治也而猶弓矢中之具而非所以中也黃帝曰芒芒昧昧¶
因天之威與元同氣故同氣者帝同義者王同力者霸無一焉¶
者亡故人主有伐國之志邑犬羣嘷(伐國逆天之行則時必有大禍)雄雞夜鳴¶
庫兵動而戎馬驚(戎馬兵馬也雞夜鳴而兵馬起氣之感動也)今日解怨偃兵家老¶
甘卧巷無聚人妖菑不生非法之應也精氣之動也故不言而¶
#<md:CK-KZ_JY143_04p097a>¶
<pb:YP-C_JY143_11xuji-08-0097a>¶
信不施而仁不怒而威是以天心動化者也施而仁言而信怒¶
而威是以精誠感之者也施而不仁言而不信怒而不威是以¶
外貌爲之者也故有道以統之法雖少足以化矣無道以行之¶
法雖眾足以亂矣治身太上養神其次養形治國太上養化其¶
次正法神清志平百節皆甯養性之本也肥肌膚充腸腹供嗜¶
欲養生之末也民交讓爭處卑委利爭受寡力事爭就勞日化¶
上遷善而不知其所以然此治之上也利賞而勸善畏刑而不¶
爲非法令正於上而百姓服於下此治之末也上世養本而下¶
世事末此太平之所以不起也夫欲治之主不世出而可與興¶
治之臣不萬一以萬一求不世出此所以千𡻕不一會也水之¶
#<md:CK-KZ_JY143_04p097b>¶
<pb:YP-C_JY143_11xuji-08-0097b>¶
性淖以清窮谷之汙生以青苔(青苔水垢也)不治其性也掘其所流¶
而深之茨其所決而高之(茨積土塡滿也)使得循勢而行乘衰而流(衰下¶
也)雖有腐髊流漸弗能汙也(腐髊骨也漸水也)其性非異也通之與不¶
通也風俗猶此也誠決其善志防其邪心啟其善道塞其姦路¶
與同出一道則民性可善而風俗可美也所以貴扁鵲者非貴¶
其隨病而調藥貴其擪息脈血知病之所從生也(言人之喘息脈之病可知)¶
所以貴聖人者非貴隨罪而鑒刑也貴其知亂之所由起也若¶
不修其風俗而縱之淫辟乃隨之以刑繩之法法雖殘賊天下¶
弗能禁也禹以夏王桀以夏亡湯以殷王紂以殷亡非法度不¶
存也紀綱不張風俗壞也三代之法不亡而世不治者無三代¶
#<md:CK-KZ_JY143_04p098a>¶
<pb:YP-C_JY143_11xuji-08-0098a>¶
之智也六律具存而莫能聽者無師曠之耳也故法雖在必待¶
聖而後治律雖具必待耳而後聽故國之所以存者非以有法¶
也以有賢人也其所亡者非以無法也以無聖人也晉獻公欲¶
伐虞宫之奇存焉爲之寢不安席食不甘味而不敢加兵焉賂¶
以寶玉駿馬宫之奇諫而不聽言而不用越彊而去荀息伐之¶
兵不血刃抱寶牽馬而去故守不待渠壍而固攻不待衝降而¶
拔得賢之與失賢也故臧武仲以其智存魯而天下莫能亡也¶
蘧伯玉以其仁甯衛而天下莫能危也易曰豐其屋蔀其家窺¶
其戶闃其無人無人者非無眾庶也言無聖人以統理之也民¶
無廉恥不可治也非脩禮義廉恥不立民不知禮義法弗能正¶
#<md:CK-KZ_JY143_04p098b>¶
<pb:YP-C_JY143_11xuji-08-0098b>¶
也非崇善廢醜而向禮義無法不可以爲治也不知禮義不可¶
以行法法能殺不孝者而不能使人爲孔魯之行法能刑竊盜¶
者而不能使人爲伯夷之廉孔子弟子七十養徒三千人皆入¶
孝出悌言爲文章行爲儀表教之所成也墨子服役者百八十¶
人皆可使赴火蹈刃死不還踵化之所致也夫刻肌膚鑱皮革¶
被創流血至難也然越爲之以求榮也(越人以篾刺皮爲龍文所以爲尊榮之也)聖¶
王在上明好惡以示之經誹譽以尊之親賢而進之賤不肖而¶
退之無被創流血之苦而有高世尊顯之名民孰不從古者法¶
設而不犯刑錯而不用非可刑而不刑也百工維時庶績咸熙¶
禮義脩而任賢得也故舉天下之高以爲三公一國之高以爲¶
#<md:CK-KZ_JY143_04p099a>¶
<pb:YP-C_JY143_11xuji-08-0099a>¶
九卿一縣之高以爲二十七大夫一鄉之高以爲八十一元士¶
故知過萬人者謂之英千人者謂之俊百人者謂之豪十人者¶
謂之傑明於天道察於地理通於人情大足以容眾德足以懷¶
遠信足以一異知足以知變者人之英也德足以教化行足以¶
隱義仁足以得眾明足以照下者人之俊也行足以爲儀表知¶
足以決嫌疑廉可以分財信可使守約作事可法出言可道者¶
人之豪也守職而不廢處義而不比見難不苟免見利不苟得¶
者人之傑也英俊豪傑各以小大之材處其位得其宜由本流¶
末以重制輕上唱而民和上動而下隨四海之內一心同歸背¶
貪鄙而向義理其於化民也若風之搖草木無之而不靡今使¶
#<md:CK-KZ_JY143_04p099b>¶
<pb:YP-C_JY143_11xuji-08-0099b>¶
愚教知使不肖臨賢雖嚴刑罰民弗從也小不能制大弱不能¶
使强也故聖主者舉賢以立功不肖主舉其所與同文王舉太¶
公望召公奭而王桓公任管仲隰朋而霸此舉賢以立功也夫¶
差用太宰嚭而滅秦任李斯趙高而亡此舉所與同故觀其所¶
舉而治亂可見也察其黨與而賢不肖可論也夫聖人之屈者¶
以求伸也枉者以求直也故雖出邪辟之道行幽昧之塗將欲¶
以直大道成大功猶出林之中不得直道拯溺之人不得不濡¶
足也伊尹憂天下之不治調和五味負鼎俎而行(伊尹七十說湯而不用於¶
是負鼎俎調五味僅然後得用)五就桀五就湯將欲以濁爲清以危爲甯也周¶
公股肱周室輔翼成王管叔蔡叔奉公子祿父而欲爲亂周公¶
#<md:CK-KZ_JY143_04p100a>¶
<pb:YP-C_JY143_11xuji-08-0100a>¶
誅之以定天下緣不得已也管子憂周室之卑諸侯之力征夷¶
狄伐中國民不得甯處故蒙耻辱而不死將欲以憂夷狄之患¶
平夷狄之亂也孔子欲行王道東西南北七十說而無所偶故¶
因衛夫人彌子瑕而欲通其道(衛夫人衛靈公夫人南子也彌子瑕衛之嬖臣)此皆欲¶
平險除穢由冥冥至炤炤動於權而統於善者也夫觀逐者於¶
其反也而觀行者於其終也故舜放弟周公殺兄猶之爲仁也¶
文公樹米(文公晉文公也樹米而欲生之)曾子架羊(架連架所以備知也)猶之爲知也當¶
今之世醜必託善以自爲解邪必蒙正以自爲辟遊不論國仕¶
不擇官行不辟汙曰伊尹之道也分别爭財親戚兄弟搆怨骨¶
肉相賊曰周公之義也行無廉耻辱而不死曰管子之趍也行¶
#<md:CK-KZ_JY143_04p100b>¶
<pb:YP-C_JY143_11xuji-08-0100b>¶
貨賂趣勢門立私廢公比周而取容曰孔子之術也此使君子¶
小人紛然殽亂莫知其是非者也故百川並流不注海者不爲¶
川谷趣行踳馳不歸善者不爲君子故善言歸乎可行善行歸¶
乎仁義田子方段干木輕爵祿而重其身不以欲傷生不以利¶
累形李克竭股肱之力領理百官輯穆萬民使其君生無廢事¶
死無遺憂此異行而歸於善者(田子方段干木李克皆魏文候臣故皆歸於善)張儀蘇¶
秦家無常居身無定君約從衡之事爲傾覆之謀濁亂天下橈¶
滑諸候使百姓不遑啟居或從或橫或合眾弱或輔富强此異¶
行而歸於醜者也故君子之過也猶日月之蝕何害於明小人¶
之可也猶狗之晝吠鴟之夜見何益於善夫知者不妄發擇善¶
#<md:CK-KZ_JY143_04p101a>¶
<pb:YP-C_JY143_11xuji-08-0101a>¶
而爲之計義而行之故事成而功足賴也身死而名足稱也雖¶
有知能必以仁義爲之本然後可立也知能踳馳百事並行聖¶
人一以仁義爲之準繩中之者謂之君子弗中者謂之小人君¶
子雖死亡其名不滅小人雖得勢其罪不除使人左據天下之¶
圖而右吻喉愚者不爲也身貴於天下也死君親之難視死若¶
歸義重於身也天下大利也比之身則小身所重也比之義則¶
輕義所全也詩曰愷悌君子求福不回言以信義爲準繩也欲¶
成霸王之業者必得勝者也能得勝必强者也能强者必用人¶
力者也能用人力者必得人心者也能得人心者必自得者也¶
故心者身之本也身者國之本也未有得己而失人者也未有¶
#<md:CK-KZ_JY143_04p101b>¶
<pb:YP-C_JY143_11xuji-08-0101b>¶
失己而得人者也故爲治之本務在甯民甯民之本在於足用¶
足用之本在於勿奪時勿奪時之本在於省事省事之本在於¶
節用節用之本在於反性未有能搖其本而靜其末濁其源而¶
清其流者也故知性之情者不務性之所無以爲知命之情者¶
不憂命之所無奈何故不高宫室者非愛木也不大鐘鼎者非¶
愛金也直行性命之情而制度可以爲萬民儀令目悅五色口¶
嚼滋味耳淫五聲七竅交爭以害其性日引邪欲而澆其身夫¶
調身弗能治奈天下何故曰養得其節則養民得其心矣所謂¶
有天下者非謂其履勢位受傳籍稱尊號也言運天下之力而¶
得天下之心紂之地左東海右流沙前交趾後幽都師起容關¶
#<md:CK-KZ_JY143_04p102a>¶
<pb:YP-C_JY143_11xuji-08-0102a>¶
至浦水士億有餘萬然皆倒矢而射傍戟而戰主左操黃鉞右¶
執白旄以麾之則瓦解而走遂土崩而下紂有南面之名而無¶
一人之德此失天下也故桀紂不爲王湯武不爲放周處酆鎬¶
之地方不過百里而誓紂牧之野入據殷國朝成湯之廟表商¶
容之閭封比干之墓解箕子之囚乃折抱毀鼓偃五兵縱牛馬¶
挺肳而朝天下百姓謌謳而樂之諸侯執禽而朝之得民心也¶
闔閭伐楚五戰入郢燒高府之粟破九龍之鐘(楚爲九龍之簴以縣鐘也)鞭¶
荆平王之墓(荆平王殺子胥之父故鞭其墓以復讎)舍昭王之宫(吳之入楚君舍乎君室大夫舍¶
大夫室也)昭王奔隨百姓父兄携幼扶老而隨之乃相率而爲致勇¶
之寇皆方面奮臂而爲之鬭當此之時無將卒以行列之各致¶
#<md:CK-KZ_JY143_04p102b>¶
<pb:YP-C_JY143_11xuji-08-0102b>¶
其死卻吳兵復楚地靈王作章華之臺(靈王楚君)發乾谿之役(靈王伐徐¶
以恐吳次於乾谿也)外內搔動百姓罷弊棄疾乘民之怨而立公子之比¶
(弃疾皆靈王之兄弟)百姓放臂而去之餓於乾谿食莽飲水(莽草)枕塊而死¶
楚國山川不變土地不易民性不殊昭王則相率而殉之靈王¶
則倍畔而去之得民之與失民也故天子得道守在四夷天子¶
失道守在諸侯諸侯得道守在四鄰諸侯失道守在四境故湯¶
處亳七十里文王處酆百里皆令行禁止於天下周之衰也戎¶
伐凡伯於楚邱以歸(凡伯周大夫使於魯而戎伐之楚邱)故得道則以百里之地¶
令於諸侯失道則以天下之大畏於冀州故曰無恃其不吾奪¶
也恃吾不可奪行可奪之道而非篡弑之行無益於恃天下矣¶
#<md:CK-KZ_JY143_04p103a>¶
<pb:YP-C_JY143_11xuji-08-0103a>¶
凡人之所以生者衣與食也今囚之冥室之中雖養之以芻豢¶
衣之以綺繡不能樂也以目之無見耳之無聞穿隙穴見雨零¶
則快然而嘆之況開戶發牖從冥冥見炤炤乎從冥冥猶尚肆¶
然而喜又況出室坐堂見日月光見日月光曠然而樂又況登¶
太山履石封以望八荒視天都若蓋江河若帶又況萬物在其¶
間者乎其爲樂豈不大哉且聾者耳形具而無能聞也盲者目¶
形存而無能見也夫言者所以通己於人也聞者所以通人於¶
己也瘖者不言聾者不聞旣瘖且聲人道不通故有瘖聾之病¶
者雖破家求醫不顧其費豈獨形骸有瘖聾哉心志亦有之夫¶
指之拘也莫不事申也心之塞也莫知務通也不明於類也夫¶
#<md:CK-KZ_JY143_04p103b>¶
<pb:YP-C_JY143_11xuji-08-0103b>¶
觀六藝之廣崇窮道德之淵深達乎無上至乎無下運乎無極¶
翔乎無形廣於四海崇於太山富於江河曠然而通昭然而明¶
天地之間無所繫戾其所以監觀豈不大哉人之所知者淺而¶
物變無窮曩不知而今知之非知益多也問學之所加也夫物¶
常見則識之嘗爲則能之故因其患則造其備犯其難則得其¶
便夫以一世之壽而觀千𡻕之知今古之論雖未嘗更也其道¶
理素具可不謂有術乎人欲知高下而不能教之用管準則說¶
欲知輕重而無以予之權衡則喜欲知遠近而不能教之以金¶
目則射快(金目深目所以望遠近射準也)又況知應無方而不窮哉犯大難而¶
不懾見煩繆而不惑晏然自得其爲樂也豈直一說之快哉夫¶
#<md:CK-KZ_JY143_04p104a>¶
<pb:YP-C_JY143_11xuji-08-0104a>¶
道有形者皆生焉其爲親亦戚矣享穀食氣者皆受焉其爲君¶
亦患矣諸有智者皆學焉其爲師亦傳矣射者數發不中人教¶
之以儀則喜矣又況生儀者乎人莫不知學之有益於己也然¶
而不能者嬉戲害人也人皆多以無用害有用故知不博而日¶
不足以鑿觀池之力耕則田野必辟矣以積土山之高修隄防¶
則水用必足矣以食狗馬鴻鴈之費養士則名譽必榮矣以弋¶
獵博弈之日誦詩讀書聞識必博矣故不學之與學也猶瘖聾¶
之比於人也凡學者能明於天下之分通於治亂之本澄心清¶
意以存之見其終始可謂知略矣天之所爲禽獸草木人之所¶
爲禮節制度搆而爲宫室制而爲舟輿是也治之所以爲本者¶
#<md:CK-KZ_JY143_04p104b>¶
<pb:YP-C_JY143_11xuji-08-0104b>¶
仁義也所以爲末者法度也凡人之所以事生者本也其所以¶
事死者末也本末一體也其兩愛之一性也先本後末謂之君¶
子以末害本謂之小人君子與小人之性非異也所在先後而¶
已矣草木洪者爲本而殺者爲末禽獸之性大者爲首而小者¶
爲尾末大於本則折尾大於要則不掉矣故食其口而百節肥¶
灌其本而枝葉美天地之性也天地之生物也有本末其養物¶
也有先後人之於治也豈得無終始哉故仁義者治之本也今¶
不知事修其本而務治其末是釋其根而灌其枝也且法之生¶
也以輔仁義今重法而棄義是貴其冠履而忘其頭足也故仁¶
義者爲厚基者也不益其厚而張其廣者毀不廣其基而增其¶
#<md:CK-KZ_JY143_04p105a>¶
<pb:YP-C_JY143_11xuji-08-0105a>¶
高者覆趙政不增其德而累其高故滅知伯不行仁義而務廣¶
地故亡其國語曰不大其棟不能任重重莫若德國主之有民¶
也猶城之有基木之有根根深則本固基美則上甯五帝三王¶
之道天下之綱紀治之儀表也今商鞅之啟塞(啟之以利塞之以禁商鞅之術¶
也)申子之三符(申不害治韓有三符驗之術也)韓非之孤憤(韓非說孤生之憤志)張儀蘇¶
秦之從衡(蘇秦合六國爲從張儀說爲衡)皆掇取之權一切之術也非治之大¶
本事之恒常可博内而世傳者也子囊北而全楚北不可以爲¶
庸(子囊楚大夫也北逐走庸常也)弦高誕而存鄭誕不可以爲常今夫雅頌之¶
聲皆發於詞本於情故君臣以睦父子以親故韶夏之樂也聲¶
浸乎金石潤乎草木今取怨思之聲之施於弦管聞其音者不¶
#<md:CK-KZ_JY143_04p105b>¶
<pb:YP-C_JY143_11xuji-08-0105b>¶
淫則悲淫則亂男女之辯悲則感怨思之氣豈所謂樂哉趙王¶
遷流於房陵(秦滅趙王遷之漢中房陵也)思故鄉作爲山水之嘔(山水之嘔謌曲)聞¶
者莫不殞涕荆軻西刺秦王(荆軻燕人太子丹之客也丹怨秦王故遣軻刺之也)高漸離¶
宋意爲擊筑而謌於易水之上(高漸離宋意皆太子丹之客也築曲二十一弦易水燕之南水¶
也)聞者莫不瞋目裂眦髮植穿冠因以此聲爲樂而入宗廟豈¶
古之所謂樂哉故弁冕輅輿可服而不可好也(弁冕冠也)大羹之和¶
可食而不可嗜也(大羹不和五味)朱絃漏越(朱弦練絲漏穿越琴瑟兩頭也)一唱而三¶
嘆可聽而不可快也故無聲者正其可聽者也其無味者正其¶
足味者也吠聲清於耳兼味快於口非其貴也故事不本於道¶
德者不可以爲儀言不合乎先王者不可以爲道音不調乎雅¶
#<md:CK-KZ_JY143_04p106a>¶
<pb:YP-C_JY143_11xuji-08-0106a>¶
頌者不可以爲樂故五子之言(五子謂商鞅申子韓非蘇秦張儀也)所以便說掇¶
取也非天下之通義也聖王之設政施教也必察其終始其縣¶
法立儀必原其本末不苟以一事備一物而已矣見其造而思¶
其功觀其源而知其流故博施而不竭彌久而不垢夫水出於¶
山而入於海稼生於田而藏於倉聖人見其所生則知其所歸¶
矣故舜深藏黃金於斬巖之山所以塞貪鄙之心也儀狄爲酒¶
禹飲而甘之遂疏儀狄而絶嗜酒所以遏流湎之行也師延爲¶
平公鼓朝謌北鄙之音(衛靈公宿於濮水之上聞琴音召師涓而寫之蓋師延所爲紂作朝謌北鄙之¶
音也)師曠曰此亡國之樂也(靈公進新聲平公平公以問師曠師曠曰紂子師延作靡靡之樂紂亡師¶
延東走自投濮水而死得此音必於濮上也)大息而撫之所以防淫辟之風也故民¶
#<md:CK-KZ_JY143_04p106b>¶
<pb:YP-C_JY143_11xuji-08-0106b>¶
知書而德衰知數而厚衰知券契而信衰知械機而空衰也(實質¶
也)巧詐藏於胸中則純白不備而神德不全矣琴不鳴而二十¶
五絃各以其聲應軸不運而三十輻各以其力疾絃有緩急小¶
大然後成曲車有勞軼動靜而後能致遠使有聲者乃無聲者¶
也能致千里者乃不動者也故上下異道則治同道則亂位高¶
而道大者從事大而道小者凶故小快害義小慧害道小辯害¶
治苛削傷德大政不險故民易道至治寬裕故下不相賊至中¶
復素故民無匿情商鞅爲秦立相坐之法(相坐之法一家有罪三家坐之)而百¶
姓怨矣吳起爲楚減爵祿之令(減爵者收減羣臣之爵祿)而功臣畔商鞅之¶
立法也吳起之用兵也天下之善者也然商鞅以法亡秦察於¶
#<md:CK-KZ_JY143_04p107a>¶
<pb:YP-C_JY143_11xuji-08-0107a>¶
刀筆之跡而不知治亂之本也吳起以兵弱楚習於行陳之事¶
而不知廟戰之權也晉獻公之伐驪得其女非不善也然而史¶
蘇歎之(晉獻公得驪姬使史蘇占之史蘇曰俠以御骨齒牙爲禍也)見其四世之被禍也吳¶
王夫差破齊艾陵勝晉黃池非不捷也(軍之所獲爲捷)而子胥憂之見¶
其必擒於越也小白奔莒(小白齊桓公也)重耳奔曹非不困也而鮑叔¶
咎犯隨而輔之知其可與至於霸也句踐棲於會稽修政不殆¶
謨慮不休知禍之爲福也襄子再勝而有憂色(趙襄子再勝謂伐狄勝二邑也)¶
畏福之爲禍也故齊桓公亡汶陽之田而霸(魯莊公使曹子劫桓公取汶陽之田¶
桓公不背信諸侯朝之也)知伯兼三晉之地而亡聖人見禍福於重閉之內¶
而慮患於九拂之外者也(九拂九曲是晉投拂不見處也)螈蠶一𡻕再收(螈再也)¶
#<md:CK-KZ_JY143_04p107b>¶
<pb:YP-C_JY143_11xuji-08-0107b>¶
非不利也然而王法禁之者爲其殘桑也離先稻熟而農夫耨¶
之(稻米隨而生者爲離與稻相似耨之爲其少實)不以小利傷大穫也家老異飯而食¶
殊器而享子婦跣而上堂跪而斟羹非不費也然而不可省者¶
爲其害義也待媒而結言聘納而取婦初絻而親迎非不煩也¶
然而不可易者所以防淫也使民居處相司有罪相覺於以舉¶
姦非不掇也然而傷和睦之心而構仇讎之怨故事有鑿一孔¶
而生百隟樹一物而生萬業者所鑿不足以爲便而所開足以¶
爲敗所樹不足以爲利而所生足以爲濊愚者或於小利而忘¶
其大害昌羊去蚤虱而人弗庠者爲其來蛉窮也貍執鼠而不¶
可脫於庭者爲搏鷄也故事有利於小而害於大得於此而亡¶
#<md:CK-KZ_JY143_04p108a>¶
<pb:YP-C_JY143_11xuji-08-0108a>¶
於彼者故行棋者或食兩而路窮(行棋謂大博也)或予踦而取勝(予踦子對¶
家行一棋也)偷利不可以爲行而知術可以爲法故仁知人材之美¶
者也所謂仁者愛人也所謂知者知人也愛人則無虐刑矣知¶
人則無亂政矣治由文理則無悖謬之事矣刑不侵濫則無暴¶
虐之行矣上無煩亂之治下無怨望之心則百殘除而中和作¶
矣此三代之所昌故書曰能哲且惠黎民懷之何憂讙兠何遷¶
有苗(讙兜有苗舜所放佞也)知伯有五過人之材(知伯美鬚長大一材也射御足力二材也材藝¶
畢給三材也功文辯慧四材也强毅果敢五材也)而不免於身死人手者不愛人也齊¶
王建有三過人之巧(力能引强走先馳馬超能越高)而身虜於秦者不知賢也¶
(二君任用后勝之記不用淳于越之言也)故仁莫大於愛人知莫大於知人二者不¶
#<md:CK-KZ_JY143_04p108b>¶
<pb:YP-C_JY143_11xuji-08-0108b>¶
立雖察慧捷巧劬祿疾力不免於亂也¶
** 要畧(凡鴻烈之書二十篇畧數其要明其所指序其微妙論其大體)¶
夫作爲書論者所以紀綱道德經緯人事上考之天下揆之地¶
中通諸理雖未能抽引玄妙之中才繁然足以觀終始矣總要¶
舉凡而語不剖判純樸靡散大宗(純樸太素也大宗事本也)則爲人之惛惛¶
然弗能知也故多爲之辭博爲之說又恐人之離本就末也故¶
言道而不言事則無以與世浮沉言事而不言道則無以與化¶
遊息故著二十篇有原道有俶眞有天文有地形有時則有㝠¶
覽有精神有本經有主術有繆稱有齊俗有道應有氾論有詮¶
言有兵畧有說山有說林有人間有脩務有泰族也原道者盧¶
#<md:CK-KZ_JY143_04p109a>¶
<pb:YP-C_JY143_11xuji-08-0109a>¶
牟六合(盧牟猶規模也)混沌萬物象太一之容(太一之容北極之氣合爲一體也)測窈¶
冥之深以翔虛無之軫(軫道畛也)託小以苞大守約以治廣使人知¶
先後之禍福動靜之利害誠通其志浩然可以大觀矣欲一言¶
而寤(寤覺)時則尊天而保眞欲再言而通則賤物而貴身欲參言¶
而究則外欲而反情執其大指以內洽(洽潤)五藏瀸濇肌膚被服¶
法則而與之終身所以應待萬方覽耦(耦通)百變也若轉丸掌中¶
足以自樂也俶眞者窮逐終始之化嬴垀有無之精(嬴繞市也垀靡煩也)¶
離別萬物之變合用死生之形使人遺物反己審仁義之間通¶
同異之理觀至德之統知變化之紀說符玄妙之中通迴造化¶
之母也(造化之母元氣太一之初)天文者所以和陰陽之氣理日月之光節¶
#<md:CK-KZ_JY143_04p109b>¶
<pb:YP-C_JY143_11xuji-08-0109b>¶
開塞之時列星辰之行知逆順之變避忌諱之殃順時運之應¶
法五神之常使人有以仰天承順而不亂其常者也地形者所¶
以窮南北之修極東西之廣經山陵之形區川谷之居明萬物¶
之主知生類之眾列山淵之數規遠近之路使人通迴周備不¶
可動以物不可驚以怪者也時則者所以上因天時下盡地力¶
據度行當合諸人則形十二節(一月爲人一節也)以爲法式終而復始¶
(𡻕終十二月從正月始也)轉於無極因循倣依以知禍福操舍開塞各有龍¶
忌(中國以鬼神之事日忌北胡南越皆謂之請龍)發號施令以時教期使君人者知所¶
以從事覽冥者所以言至精之通九天也至微之淪無形也純¶
粹之入至清也昭昭之通冥冥也乃始攬物物引類覽取撟掇¶
#<md:CK-KZ_JY143_04p110a>¶
<pb:YP-C_JY143_11xuji-08-0110a>¶
(撟取也掇拾也)浸想宵類(浸微視也宵物似也類眾也)物之可以喻意象形者乃以¶
穿通窘滯決瀆壅塞引人之意繫之無極乃以明物類之感同¶
氣之應陰陽之合形埒之朕所以令人遠觀博見者也精神者¶
所以原本人之所由生而曉寤其形骸九竅取象於天合同其¶
血氣與雷霆風雨比類其喜怒與晝宵(宵夜)寒暑並明審死生之¶
分別同異之跡節動靜之機以反其性命之宗所以使人愛養¶
其精神撫靜其䰟𩲸不以物易己而堅守虛無之宅者也本經¶
者所以明大聖之德通維初之道埒畧衰世古今之變以褒先¶
聖之隆盛而貶末世之曲政也所以使人黜耳目之聰明精神¶
之感動樽流遁之觀(樽止也流遁披散也)節養性之和分帝王之操列小¶
#<md:CK-KZ_JY143_04p110b>¶
<pb:YP-C_JY143_11xuji-08-0110b>¶
大之差者也主術者君人之事也所以因作任督責使羣臣各¶
盡其能也明攝權操柄以制羣下提名(提挈也)責實考之參伍所¶
以使人主秉數持要不妄喜怒也其數直施而正邪外私而立¶
公使百官條通而輻凑名務其業人致其功此主術之明也繆¶
稱者破碎道德之論差次仁義之分畧雜人間之事總同乎神¶
明之德假象取耦以相譬喻斷短爲節以應小具所以曲說攻¶
論應感而不匱者也(匱乏)齊俗者所以一羣生之短修同九夷之¶
風氣通古今之論貫萬物之理財制禮義之宜擘畫人事之終¶
始者也(擘分)道應者攬掇遂事之蹤追觀往古之跡察禍福利害¶
之反考驗乎老莊之術而以合得失之勢者也氾論者所以箴¶
#<md:CK-KZ_JY143_04p111a>¶
<pb:YP-C_JY143_11xuji-08-0111a>¶
縷縩繺之間(縩綃煞也)擮揳唲齵之郄也(擮蒒也揳塞也唲齵錯梧也)接徑直施¶
(施邪)以推本樸而兆見得失之變利病之文所以使人不妄沒於¶
勢利不誘惑於事態有符曮晲兼稽時世之變而與化推移者¶
也詮言者所以譬類人事之指解喻治亂之體也差擇微言之¶
𦕈詮以至理之文而補縫過失之闕者也兵畧者所以明戰勝¶
攻取之數形機之勢詐譎之變體因循之道操持後之論也(持後¶
者不敢爲主而爲客也)所以知戰陣分爭之非道不行也知攻取堅守之¶
非德不强也誠明其意進退左右無所擊危乘勢以爲資清靜¶
以爲常避實就虛若驅羣羊此所以言兵也說山說林者所以¶
竅窕穿鑿百事之壅遏而通行貫扃萬物之窒塞者也假譬取¶
#<md:CK-KZ_JY143_04p111b>¶
<pb:YP-C_JY143_11xuji-08-0111b>¶
象異類殊形以領理人之意懈墮結細說捍搏囷(搏圓也囷芼也)而以¶
明事埒事者也(埒兆朕也)人間者是以觀禍福之變察利害之反鑽¶
脈得失之跡標舉終始之壇也(標末也壇場也)分別百事之微敷陳存¶
亡之機使人知禍之爲福亡之爲得成之爲敗利之爲害也誠¶
喻至意則有以傾側偃仰世俗之間而無傷乎讒賊螫毒者也¶
修務者所以爲人之於道未淹味論未深見其文辭反之以清¶
淨爲常恬惔爲本則懈墮分學縱欲適情欲以偷自佚而塞於¶
大道也今夫狂者無憂聖人亦無憂聖人無憂和以德也狂者¶
無憂不知禍福也故通而無爲也與塞而無爲也同其無爲則¶
同其所以無爲則異故爲之浮稱流說其所以能聽所以使學¶
#<md:CK-KZ_JY143_04p112a>¶
<pb:YP-C_JY143_11xuji-08-0112a>¶
者孳孳以自幾也(幾庶幾也)泰族者橫八極致高崇上明三光下和¶
水土經古今之道治倫理之序總萬方之指而歸之一本以經¶
緯治道紀綱王事乃原心術理情性以館清平之靈(館舍)澄澈神¶
明之精(澄清也澈澄別清濁也)以與天和相嬰薄(嬰繞抱也)所以覽五帝三王¶
懷天氣抱天心執中含和德形於內以蒼凝天地發起陰陽序¶
四時之正流方綏之斯甯推之斯行乃以陶冶萬物遊化羣生¶
唱而和動而隨四海之內一心同歸故景星見(景星在月之旁則助月之明也)¶
祥風至(風不鳴條也)黃龍下鳳巢列樹麟止郊野德不內形而行其¶
法藉用制度神祇弗應福祥不歸四海弗賓兆民弗化故德形¶
於內治之大本此鴻烈之泰族也(鴻大也烈功也凡二十篇總謂之鴻烈)凡屬書¶
#<md:CK-KZ_JY143_04p112b>¶
<pb:YP-C_JY143_11xuji-08-0112b>¶
者所以窺道開塞庶後世使知舉錯取捨之宜適外與物接而¶
不眩內有以處神養氣宴煬至和而己自樂所受乎天地者也¶
故言道而不明終始則不知所倣依言終始而不明天地四時¶
則不知所避諱言天地四時而不引譬援類則不識精微言至¶
精而不原人之神氣則不知養生之機原人情而不言大聖之¶
德則不知五行之差言帝道而不言君事則不知小大之衰言¶
君事而不爲稱喻則不知動靜之宜以稱喻而不言俗變則不¶
知合同大指已言俗變而不言往事則不知道德之應知道德¶
而不知世曲則無以耦萬方知汜論而不知詮言則無以從容¶
通書文而不知兵指則無以應卒已知大畧而不知譬諭則無¶
#<md:CK-KZ_JY143_04p113a>¶
<pb:YP-C_JY143_11xuji-08-0113a>¶
以推明事知公道而不知人間則無以應禍福知人間而不知¶
修務則無以使學者勸力欲强省其辭覽總其要弗曲行區入¶
則不足以窮道德之意故著書二十篇則天地之理究矣人間¶
之事接矣帝王之道備矣其言有小有巨有微有粗指奏卷異¶
各有爲語今專言道則無不在焉然而能得本知末者其唯聖¶
人也今學者無聖人之才而不爲詳說則終身顛頓乎混溟之¶
中而不知覺寤乎昭明之術矣今易之乾坤足以窮道通意也¶
八卦可以識吉凶知禍福矣然而伏羲爲之六十四變(八八變爲六十¶
四卦伏羲示其象)周室增以六爻(周室謂文王也)所以原測淑清之道而𢹲逐¶
萬物之祖也夫五音之數不過宫商角徴羽而五絃之琴不可¶
#<md:CK-KZ_JY143_04p113b>¶
<pb:YP-C_JY143_11xuji-08-0113b>¶
鼓也必有細大駕和而後可以成曲今畫龍首觀者不知其何¶
獸也具其形則不疑矣今謂之道則多謂之物則少謂之術則¶
博謂之事則淺推之以論則無可言者所以爲學者固欲致之¶
不言而已也夫道論至深故多爲之辭以抒其情萬物至眾故¶
博爲之說以通其意辭雖壇卷連僈絞紛遠援所以洮汰滌蕩¶
至意(洮汰潤也)使之無凝竭底滯捲握而不散也夫江河之腐胔不¶
可勝數然祭者汲馬大也一盃酒白蠅漬其中匹夫弗嘗者小¶
也誠通乎二十篇之論睹凡得要以通九野(九野八方中央也)徑十門¶
(八方上下也)外天地捭山川(捭屏去也)其於逍遙一世之間宰匠萬物之¶
形亦優游矣若然者挾日月而不烑(挾至也烑光也)潤萬物而不耗曼¶
#<md:CK-KZ_JY143_04p114a>¶
<pb:YP-C_JY143_11xuji-08-0114a>¶
兮洮兮足以覽矣藐兮浩浩曠曠兮可以游矣文王之時紂爲¶
天子賦歛無度戮殺無止康梁沉湎宫中成市(康梁耽樂也沉湎淫酒也成市¶
言集者多)作爲炮烙之刑刳諫者剔孕婦天下同心而苦之文王四¶
世纍善(太王王季文王武王凡四世也)脩德行義處岐周之間地方不過百里¶
天下二垂歸之文王欲以卑弱制强暴以爲天下去殘除賊而¶
成王道故太公之謀生焉(太公謂周陳陰符兵謀也)文王業之而不卒武王¶
繼文王之業用太公之謀悉索薄賦(薄少也賦兵也)躬擐甲冑(擐貫著也)以¶
伐無道而討不義誓師牧野以踐天子之位天下未定海內未¶
輯武王欲昭文王之令德使夷狄各以其賄來貢遼遠未能至¶
故治三年之喪殯文王於兩楹之間(殯大歛也兩楹堂柱之間賓主夾之)以俟遠¶
#<md:CK-KZ_JY143_04p114b>¶
<pb:YP-C_JY143_11xuji-08-0114b>¶
方武王立三年而崩成王在褓襁之中未能用事蔡叔管叔輔¶
公子祿父(祿父紂之兄子周封之以爲殷後使管蔡監之也)而欲爲亂周公繼文王之¶
業持天子之政以股肱周室輔翼成王懼爭道之不塞臣下之¶
危上也故縱馬華山放牛桃林敗鼓折枹搢笏而朝以甯靜王¶
室鎮撫諸候成王旣壯能從政事周公受封於魯以此移風易¶
俗孔子修成康之道述周公之訓以教七十子使服其衣冠修¶
其篇籍故儒者之學生焉墨子學儒者之業受孔子之術以爲¶
其禮煩擾而不悅(悅易也)厚葬靡財而貧民服傷生而害事故背¶
周道而用夏政禹之時天下大水禹身執虆垂以爲民先剔河¶
而道九岐(剔洩去也九岐河水播岐爲九以入海也)鑿江而通九路(江水通則爲九)辟五湖¶
#<md:CK-KZ_JY143_04p115a>¶
<pb:YP-C_JY143_11xuji-08-0115a>¶
(使水辟人而相從也)而定東海當此之時燒不暇撌(撌排去也)濡不給扢(扢拭也)¶
死陵者葬陵死澤者葬澤故節財薄葬閑服生焉齊桓公之時¶
天子卑弱諸侯力征南夷北狄交伐中國中國之不絶如綫(綫曰¶
絲也)齊國之地東負海而北鄣河地狹田少而民多智巧桓公憂¶
中國之患苦夷狄之亂欲以存亡繼絶崇天子之位廣文武之¶
業故管子之書生焉齊景公內好聲色外好狗馬獵射亡歸好¶
色無辨(辨別也)作爲路寢之臺族鑄大鐘(族聚也)撞之庭下郊雉皆¶
呴(大鍾聲似雷震雉應而句鳴也)一朝用三千鍾贛(鍾十斛也贛賜也一朝賜羣臣之費三萬斛也)梁¶
邱據子家噲導於左右(二人景公臣也導諫也)故晏子之諫生焉晩世之¶
時六國諸侯谿異谷别水絶山隔各自治其境內守其分地握¶
#<md:CK-KZ_JY143_04p115b>¶
<pb:YP-C_JY143_11xuji-08-0115b>¶
其權柄擅其政令下無方伯上無天子力征爭權勝者爲右恃¶
連與國(恃怙連與之國)約重致剖信符結遠援以守其國家持其社稷¶
故縱橫脩短生焉申子者韓昭釐之佐韓晉别國也地墽民險¶
而介於大國之間晉國之故禮未滅韓國之新法重出先君之¶
令未收後君之令又下新故相反前後相繆百官背亂不知所¶
用故刑名之書生焉秦國之俗貪狼(狼荒也)强力寡義而趍利可¶
威以刑而不可化以善可勸以賞而不可厲以名被險而帶河¶
四塞以爲固地利形便畜積殷富孝公欲以虎狼之勢而吞諸¶
侯故商鞅之法生焉若劉氏之書(淮南王自謂也)觀天地之象通古今¶
之事權事而立制度形而施宜原道之心合三王之風以儲與¶
#<md:CK-KZ_JY143_04p116a>¶
<pb:YP-C_JY143_11xuji-08-0116a>¶
扈冶(儲與猶攝業扈冶廣大也)玄眇之中精搖靡覽(楚人謂精進爲精搖靡小皆覽之)棄其¶
畛挈(楚人謂澤濁爲畛挈也)斟其淑靜以統天下理萬物應變化通殊類¶
非循一跡之路守一隅之指拘繁牽連於物而不與世推移也¶
故置之尋常而不塞布之天下而不窕(窕緩也布之天下雖大不窕也)¶
¶
¶
¶
¶
¶
¶
#<md:CK-KZ_JY143_04p116b>¶
<pb:YP-C_JY143_11xuji-08-0116b>¶
¶
¶
¶
¶
¶
¶
¶
¶
¶
¶
