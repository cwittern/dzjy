#-*- mode: org; -*-
#+EXPORT_ID: JY175
#+TITLE:悟真篇三注 Wuzhen Pian Sanzhu
#+WITNESS: CK-KZ JYE
#+BASEEDITION: CK
<pb:CK-KZ_JY175_01p001a>¶

* 悟眞篇序¶

嗟夫人身難得光陰易遷罔測短修安逃業報不自及早省悟¶
惟只甘分待終若臨期一念有差墮三塗惡趣則動經塵劫無¶
有出期當此之時雖悔何及故老釋以性命學開方便門教人¶
修種以逃生死釋氏以空寂爲宗若頓悟圓通則直超彼岸如¶
有習漏未盡則尚徇於有生老氏以煉養爲眞若得其要樞則¶
立躋聖位如其未明本性則猶滯於幻形其次周易有窮理盡¶
性至命之辭魯語有毋意必固我之說此仲尼極臻乎性命之¶
奧也然其言之常略而不至於詳者何也蓋欲序正人倫施仁¶
義禮樂之教故於無爲之道未嘗顯言但以命術寓諸易象以¶
<pb:CK-KZ_JY175_01p001b>¶
性法混諸微言耳至於莊子推窮物累逍遙之性孟子善養浩¶
然之氣皆切幾之迨夫漢魏伯陽引易道陰陽交媾之體作參¶
同契以明大丹之作用唐忠國師於語錄首序老莊言以顯至¶
道之本末如此豈非教雖分三道乃歸一奈何後世黃緇之流¶
各自專門互相非是致使三家宗要迷沒邪歧不能混一而同¶
歸矣且今人以道門尚於修命而不知修命之法理出兩端有¶
易遇而難成者有難遇而易成者如煉五芽之氣服七曜之光¶
注想按摩納淸吐濁念經持呪噀水叱符叩齒集神休妻絕粒¶
存神閉息運眉間之思補腦還精習房中之術以至服煉金石¶
草木之類皆易遇而難成者已上諸法於修身之道率皆滅裂¶
<pb:CK-KZ_JY175_01p002a>¶
故施功雖多而求效莫驗若勤心苦志日夕修持止可以辟病¶
免其非橫一旦不行則前功漸棄此乃遷延𡻕月必難成功欲¶
望一得永得還嬰返老變化飛升不亦難乎深可痛傷蓋近世¶
修行之徒妄有執着不悟妙法之眞卻怨神仙謾語殊不知成¶
道者皆因煉金丹而得恐泄天機遂託數事爲名其中間惟閉¶
息一法如能忘機絕慮卽與二乘坐禪頗同若勤而行之可以¶
入定出神奈何精神屬陰宅舍難固不免長用遷徙之法旣未¶
得金汞還返之道又豈能回陽換骨白日而升天哉夫煉金液¶
還丹者則難遇而易成要須洞曉陰陽深達造化方能追二氣¶
於黃道會三性於元宮攢簇五行合和四象龍吟虎嘯夫唱婦¶
<pb:CK-KZ_JY175_01p002b>¶
隨玉鼎湯煎金爐火熾始得𤣥珠成象太乙歸眞都來片餉功¶
夫永保無窮逸樂至若防危慮險愼於運用抽添養正持盈要¶
在守雌抱一自然復陽生之氣剝陰殺之形節氣旣周脫胎神¶
化名題仙籍位號眞人此乃大丈夫功成名遂之時也今之學¶
者有取鉛汞爲二氣指臟腑爲五行分心腎爲坎離以肝肺爲¶
龍虎用神氣爲子母執津液爲鉛汞不識浮沈甯分主客何異¶
認他財爲已物呼別姓爲親兒又豈知金木相剋之幽微陰陽¶
互用之奧妙是皆日月失道鉛汞異爐欲望結成還丹不亦遠¶
乎僕幼親善道涉獵三教經書以至形法書算醫卜戰陳天文¶
地理吉凶死生之術靡不留心詳究惟金丹一法閱盡羣經及¶
<pb:CK-KZ_JY175_01p003a>¶
諸家歌詩契論皆云日魂月魄庚虎甲龍水銀硃砂白金黑錫¶
坎男離女能成金液還丹終不言眞鉛眞汞是何物也不說火¶
候法度温養指歸加以後世迷徒恣其臆說將先聖典教妄行¶
箋註乖訛萬狀不惟紊亂仙經抑亦惑誤後學僕以至人未遇¶
口訣難逢遂至寢食不安精神疲顇雖詢求徧於海嶽請益盡¶
於賢愚皆莫能通曉眞宗開炤心腑後至熙甯己酉𡻕因隨龍¶
圖陸公入成都以夙志不回初誠愈恪遂感眞人授金丹藥物¶
火候之訣其言甚𥳑其要不繁可謂指流知源語一悟百霧開¶
日瑩塵盡鑑明考之仙經若合符契因念世之學仙者十有八¶
九而達眞要者未聞一二僕旣遇眞詮安敢隱默罄所得成律¶
<pb:CK-KZ_JY175_01p003b>¶
詩九九八十一首號曰悟眞篇內七言四韻一十六首以表二¶
八之數絕句六十四首按周易諸卦五言一首以象太乙續添¶
西江月一十二首以周𡻕律其如鼎器尊卑藥物斤兩火候進¶
退主客後先存亡有無吉凶悔吝悉備其中矣及乎篇集旣成¶
之後又覺其中惟談養命固形之術而於本源眞覺之性有所¶
未究遂玩佛書及傳燈錄至於祖師有擊竹而悟者乃形於歌¶
頌詩曲雜言三十二首今附之卷末庶幾達本明性之道盡於¶
此矣所期同志覽之則見末而悟本舍妄以從眞旹¶
皇宋熙甯乙卯𡻕旦天台張伯端平叔序¶
¶	
<pb:CK-KZ_JY175_02p001a>¶
@fw1重刊道藏輯要¶

* 　悟眞篇¶
紫陽眞人張伯端著¶
　　　　　　　　　　　　　　紫賢眞人辥道光注¶
　　　　　　　　　　　　　　子野眞人陸　墅注¶
　　　　　　　　　　　　　　上陽子　陳致虛注¶

** 　　七言律詩(凡一十六首以象二八一斤之數)¶

不求大道出迷途縱負賢才豈丈夫百𡻕光陰石火爍一生身¶
世水泡浮只貪利祿求榮顯不顧形容暗悴枯試問堆金等山¶
嶽無常買得不來無¶
<pb:CK-KZ_JY175_02p001b>¶
　道光曰難莫難於遇人易莫易於成道今也現宰官長者之¶
　身結大道修丹之友煉一黍米於霎時之中立地成道此易¶
　莫易於成道也然紆紫懷金門深似海有道之士望望然而¶
　去之此難莫難於遇人也難莫難於遇人易莫易於成道今¶
　也百錢掛杖四海一身夙植靈根親傳大道然龍虎之韁易¶
　解刀圭之鎖難開得藥忘年煉鉛無計此又遇人之易而成¶
　道之難也安有二事俱全哉正好密扣𤣥關千載一時十洲¶
　三島者耶仙翁遊成都遇靑城丈人得金液還丹之妙道驚¶
　嘆成藥之不難故作是詩結緣丹友其末章曰試問堆金等¶
　山嶽無常買得不來無辭意迫切雖有拱璧以先駟馬不如¶
<pb:CK-KZ_JY175_02p002a>¶
　坐進此道仙翁遠矣高山流水落落知音¶
　子野曰道不負人人自負道¶
　上陽子曰從古聖賢尊道貴德何謂道先天一炁之造化也¶
　何謂德積功累行以成聖也古之上士必先積德古之聖賢¶
　必先聞道未有不聞道而稱聖未有不積德而曰賢旣曰賢¶
　矣卻不精修妙道者則與凡流同歸泯滅而已矣是不得名¶
　爲大丈夫百年榮顯光陰如電金玉堆裏難免無常且功如¶
　韓信富過石崇愈危身以棄生但殉名而殉貨以自滅其軀¶
　故經云道之眞可以治身其緒餘以爲國家其土苴以治天¶
　下是以積德曰賢積財曰愚愚而且富故業重賢而且貧必¶
<pb:CK-KZ_JY175_02p002b>¶
　罪輕信夫天道好還者也仙翁憫世愚人貪財積業故作是¶
　書首以此詩諷勸世人崇修至道也¶

人生雖有百年期夀夭窮通豈預知昨日街頭方走馬今朝棺¶
內已眠屍妻財抛下非君有罪業將行難自欺大藥不求爭得¶
遇遇之不煉是愚癡¶
　道光曰麟鳳不世出神仙不常見有能空夢幻泡影之身可¶
　脫生老病死之苦爲人間希有之事道上逢師師邊得旨下¶
　手速修猶太遲也仙翁作是詩末章且曰大藥不求爭得遇¶
　遇之不煉是愚癡其叮[口*甯]懇切如此吾儕未聞道者可卽求¶
　師已遇人者豈容癡坐宜結一時之黍米守抱九載之空仙¶
<pb:CK-KZ_JY175_02p003a>¶
　心藏太虛神遊八極露紫雲之半面應仙試於𤣥都毋使許¶
　君專美於晉代¶
　子野曰知之非難行之惟難妙矣哉¶
　上陽子曰經云夫人上夀百𡻕中夀八十下夀六十除憂患¶
　死喪一月之間不過四五日而已一世之人儘貪名利爲可¶
　長享豈顧死期至哉僕每嘆世之愚人一身之外急於妻子¶
　百計富貴一旦身沒妻適他人幷以富貴爲後夫所有誰肯¶
　思前夫方在地獄中受業報也故仙翁云妻財抛下非君有¶
　罪業將行難自欺惻隱之至矣但欲世人修道以脫輪迴多¶
　少負志自高之士已遇眞師直指大道乃欲待其功名志滿¶
<pb:CK-KZ_JY175_02p003b>¶
　願足方煉金丹忽忽天不與年悔何能及豈非愚癡乎噫未¶
　聞者急求師已聞者卽求藥人之夀夭不可預知也頓除執¶
　着更不愚癡信受奉行此可謂賢智者¶

學仙須是學天仙惟有金丹最的端二物會時情性合五行全¶
處虎龍蟠本因戊巳爲媒娉遂使夫妻鎭合歡只候功成朝北¶
闕九霞光裏駕翔鸞¶
　道光曰仙有數等陰神至靈而無形者鬼仙也處世無疾而¶
　夀永者人仙也飛空走霧不饑不渴寒暑不侵遨遊海島長¶
　生不死者地仙也形神俱妙與道合眞步日月無影入金石¶
　無礙變化無窮隱顯莫測或老或少至聖至神鬼神莫能知¶
<pb:CK-KZ_JY175_02p004a>¶
　蓍龜不能測者天仙也陰眞君曰若能絕嗜慾修胎息頤神¶
　入定脫殻投胎託陰陽化生而不壞者可爲下品鬼仙也若¶
　受三甲符籙正一盟威上淸三洞妙法及劍術尸解之法而¶
　得道者皆爲南宮列仙在諸洞府修眞得道乃中品仙也若¶
　修金丹大藥成道或脫殻或冲舉乃無上九極上品仙也丹¶
　法七十二品欲學天仙惟金丹至道而已此蓋無中生有天¶
　地未判之前煉混元眞一之炁非後天地生五金八石硃砂¶
　水銀黑鉛白錫黃丹雄黃雌黃硫黃砒粉秋石草木灰霜雪¶
　冰滓質煮伏之類及自身津精氣血液有中生有等物也惟¶
　眞一之炁聖人以法追攝於一時辰內結成一粒大如黍米¶
<pb:CK-KZ_JY175_02p004b>¶
　號曰金丹又曰眞鉛又曰陽丹又曰眞一之精又曰眞一之¶
　水又曰水虎又曰太乙含眞炁人得餌之立躋聖位此乃無¶
　上九極上品天仙之妙道世人罕得而遇也吾儕今得大道¶
　斷念浮華凝神碧落毋爲中下之圖當證無上九極上品天¶
　仙之位且眞一之炁生於天地之先混於虛無之中恍惚杳¶
　冥視之不見聽之不聞搏之不得如之何而凝結以成黍米¶
　之珠哉聖人以實而形虛以有而形無實而有者眞陰眞陽¶
　也同類有情之物也虛而無者二八初弦之氣也有氣而無¶
　質兩者相形一物生焉所謂一者眞一之炁而凝爲一黍米¶
　之珠也經曰元始懸一寶珠大如黍米在空𤣥之中者此其¶
<pb:CK-KZ_JY175_02p005a>¶
　證也聖人恐泄天機以眞陰眞陽取喻靑龍白虎以兩[弓*𤣥]之¶
　氣取喻眞鉛眞汞也今仙翁詩曲中復以龍之一物名曰赤¶
　龍曰震龍曰天魂曰乾家曰乾爐曰玉鼎曰玉爐曰扶桑曰¶
　後[弓*𤣥]曰東陽曰長男曰赤汞曰水銀曰硃砂曰離日曰赤鳳¶
　皆比喻靑龍之一物也又以虎之一物名曰黑虎曰兌虎曰¶
　地魄曰坤位曰坤鼎曰金爐曰金鼎曰華嶽曰前[弓*𤣥]曰西川¶
　曰少女曰黑鉛曰偃月爐曰坎月曰黑龜皆比喻白虎之一¶
　物也又以龍之[弓*𤣥]氣曰眞汞曰姹女曰木液曰靑娥曰朱裏¶
　汞曰性曰白雪曰流珠曰靑衣女子曰金烏曰離女曰牝龍¶
　曰眞火曰二八姹女曰玉芝之類一物也又以虎之[弓*𤣥]氣曰¶
<pb:CK-KZ_JY175_02p005b>¶
　眞鉛曰金公曰金精曰水中金曰水中銀曰情曰黃芽曰金¶
　華曰素練郎君曰玉兔曰坎男曰雄虎曰眞水曰九三郎君¶
　曰刀圭之類一物也二物會時情性合者二物卽龍虎也靑¶
　龍在東屬木木能生火龍之[弓*𤣥]氣爲火曰性屬南謂之朱雀¶
　也白虎在西屬金金能生水虎之[弓*𤣥]氣爲水曰情屬北謂之¶
　𤣥武也木火金水合龍虎情性通四象會中央功歸戊巳土¶
　土者丹也此之謂眞五行全戊己爲媒娉者木在東金在西¶
　兩情相隔誰爲媒娉惟有黃婆能打合牽龍就虎作夫妻戊¶
　己屬土謂之黃婆龍虎雖處東西黃婆能使之歡會金木雖¶
　然間隔黃婆能使之交併兩者異眞一之炁濳兩者同眞一¶
<pb:CK-KZ_JY175_02p006a>¶
　之炁變眞人自出現此外藥法象也丹熟人間功成天上九¶
　霞光裏兩腋風生非夙植靈根廣施陰𨽥其孰能與於此哉¶
　子野曰天仙非金丹不能成道且道金丹是何物咦分明原¶
　是我家物寄在坤宮坤是人所言二物者何物也我與彼也¶
　彼我會則情性和而五行備龍虎卽情性而已且道這箇會¶
　字如何會所謂有用用中無用無功功裏施功咦竹密不妨¶
　流水過山高豈礙白雲飛戊已乃中也中者得其正位戊己¶
　者意土也彼我之意相合則夫妻之情歡悅而得矣苟陰之¶
　意雖欲求陽而陽之意未欲求陰則陰陽抗衡不相涉入則¶
　物不生矣所以戊己爲生物之鄉生物係乎意也眞土無位¶
<pb:CK-KZ_JY175_02p006b>¶
　眞意無形神哉神哉¶
　上陽子曰道光謂仙有數等有鬼仙人仙地仙神仙天仙而¶
　陰眞君又分上中下三品仙者皆欲明天仙爲高上蓋天仙¶
　除金丹之道則餘無他術矣金丹乃陰陽之祖炁卽太極之¶
　先天地之根也所謂二物者一乾一坤也一有一無也一情¶
　一性也一離一坎也一水一火也一日一月也一男一女也¶
　一龍一虎也一鉛一汞也一竅一妙也一𤣥一牝也一戊一¶
　己也一烏一兔也一精一氣也一龜一蛇也一彼一我也一¶
　心一身也一金一木也一主一賓也一浮一沈也一剛一柔¶
　也一琴一劍也一陰一陽也皆云二物乾坤爲二物之體陰¶
<pb:CK-KZ_JY175_02p007a>¶
　陽爲二物之根龍虎爲二物之象男女爲二物之名鉛汞爲¶
　二物之眞彼我爲二物之分精氣爲二物之用𤣥牝爲二物¶
　之門惟先天混元眞一之炁乃產於二物之內故夫一陽者¶
　本乾也因貪癡之後乾之一陽乃寄於坤之中爻而成坎故¶
　一陰者乃坤也因錯亂之後坤乃破乾之全體損而成離則¶
　離中之物惟汞而已坎中之物卻名曰鉛鉛從白虎而生故¶
　曰虎之[弓*𤣥]氣汞從靑龍而生故曰龍之[弓*𤣥]氣龍乃屬木木能¶
　生火故曰龍從火裏出虎乃屬金金能生水故曰虎向水中¶
　生名之者物之體也用之者物中所產之物也故云二物會¶
　者一情一性之交會也一乾一坤之歡會也一陰一陽之還¶
<pb:CK-KZ_JY175_02p007b>¶
　會也因會方能有合戊己爲媒娉者媒者所以通兩家之消¶
　息娉者所以傳一時之過送然有內亦有外在外者卽泥丸¶
　翁云言語不通非眷屬之謂也在內者戊己爲乾坤之門戸¶
　爲陰陽之去來爲龍虎之起伏爲男女之媒娉以其鉛西汞¶
　東間隔千里若非戊己兩相媒娉而會合之則何由得產眞¶
　一之氣哉夫妻者卻非世間之所謂夫妻也世之夫婦以生¶
　男生女爲喜以損精神爲樂因之而有恩愛因之而有生老¶
　病死苦以相纏絆所以經云父母取其恩妻妾取其愛兒女¶
　取其形者皆因牽制於愛慾之場不能割斷於富貴之域惟¶
　聖人則能相時而用不將不迎年壯而育妻子者續綱常也¶
<pb:CK-KZ_JY175_02p008a>¶
　及乎四十而不惑不動心者不爲愛慾之所制也金丹之言¶
　夫妻者獨妙矣哉又有內外亦有數說以虎而嫁龍外也以¶
　坎而適離外也以震男而求兌女外也至於以鉛合汞內也¶
　以氣合神內也以有入無內也皆無男女等相又能以苦爲¶
　樂亦無恩愛留戀且以割舍爲先交媾只半箇時辰卽得黍¶
　米之珠是以不爲萬物不爲人乃逆修而成仙作佛者此爲¶
　金丹之夫妻也雖然家家有之而非自家所有者蓋其見之¶
　不可用也若欲求之大要法財必於神州赤縣者爲其用之¶
　不可見也夫欲修此金丹必先煉已以待陽生之時若無煉¶
　已之功則二物雖會媒娉雖合夫妻雖眞將見鉛至而汞失¶
<pb:CK-KZ_JY175_02p008b>¶
　應矣蓋古仙聖師必煉此金液大還丹而後白日騰空如黃¶
　帝之鼎湖張葛許之飛升此但世之所知者豈勝言哉而其¶
　不知者亦豈勝言哉故傳曰略記飛升者三萬餘人拔宅者¶
　八百餘家皆此金丹之道得仙而又能積功累行豈有不翔¶
　鸞而朝北闕者乎¶

此法眞中妙更眞都緣我獨異於人自知顚倒由離坎誰識浮¶
沈定主賓金鼎欲留朱裏汞玉池先下水中銀神功運火非終¶
旦現出深潭日一輪¶
　道光曰此道至靈至聖至尊至貴至𥳑至易𤣥之又𤣥妙中¶
　之妙舉世罕聞仙翁出乎其類獨傳深旨冲炤王眞人曰金¶
<pb:CK-KZ_JY175_02p009a>¶
　丹之道舉世道人無所許者惟平叔一人而已泰山邱垤河¶
　海行潦何敢望焉離☲爲陽而居南所以返爲女者外陽而¶
　內陰也是謂之眞汞坎☵爲陰而居北所以返爲男者外陰¶
　而內陽也是謂之眞鉛後詩云日居離位翻爲女坎[酉*已]蟾宮¶
　卻是男此言坎是男離是女猶言父之精母之血日之烏月¶
　之兔砂之汞鉛之銀天之𤣥地之黃也此類者皆指龍虎初¶
　[弓*𤣥]之氣也顚倒主賓者陽尊高而居左曰主陰卑低而居右¶
　曰賓離爲火火炎上火與木之性俱浮爲陽故云主也坎爲¶
　水水流下水與金之性俱沈爲陰故云賓也此常道也今也¶
　離反爲女坎反爲男是主反爲賓而賓反爲主又道中取二¶
<pb:CK-KZ_JY175_02p009b>¶
　[弓*𤣥]顚倒之意爲主賓非取常道之主賓也金鼎者金爲陰物¶
　也鼎中有至陽之氣是陰中有陽之象白虎是也玉池者玉¶
　爲陽物也池中有至陰之氣是陽中有陰之象靑龍是也砂¶
　中汞龍之[弓*𤣥]氣也水中鉛虎之[弓*𤣥]氣也修丹之士若欲以虎¶
　留龍必先驅龍就虎然後二氣氲氲兩情交合施功煅煉自¶
　然凝結眞一之精氣也運火者火乃二[弓*𤣥]之氣旦是一晝之¶
　首爲六陽之元故曰旦聖人運動丹火有神妙之功不半時¶
　之中立得眞一之精一粒大如黍米現在北海之中光透簾¶
　幃若深潭現出一輪之赫日也非終旦者明一時之中金丹¶
　立成此外藥法象也¶
<pb:CK-KZ_JY175_02p010a>¶
　子野曰我本離而反陰彼本坎而反陽上下反常故稱顚倒¶
　彼鉛而沈沈乃降我汞而浮浮乃升以鉛制汞彼爲主我爲¶
　賓入藥鏡云鉛龍升汞虎降微哉微哉經云口爲玉池太和¶
　宮金鼎喻我玉池喻彼留我身中之汞住復得玉池之銀制¶
　之則不致飛走銀卽鉛也火卽陰陽之氣合而內行內行則¶
　温而和所以能融物之眞使其交媾陰陽之氣不合卽非火¶
　矣今之學者以一息不間爲行火抑何謬哉殊不知一息不¶
　間者陰符也何哉二數屬火一數屬水合則爲二不合則爲¶
　一其妙在乎積陰之下一陽來復之時也所以火必以候繼¶
　之其理明矣學者知其奧而運用之則陽氣回於丹田之中¶
<pb:CK-KZ_JY175_02p010b>¶
　發生光華如深潭之有日也其功豈不神哉¶
　上陽子曰妙之一字夫誰肯信異於人者世人迷於愛慾我¶
　卻於愛慾之中而有分別何謂分別聖人以離坎顚倒而用¶
　之謂之水上火下以乾坤顚倒而用之謂之地上於天以夫¶
　婦顚倒而用之謂之男下女上浮沈者火炎木浮而在上爲¶
　主水降金沈而在下爲賓此乃人之道也此謂世間法也此¶
　謂順五行也今焉火木雖浮使之就下而反爲賓金水雖沈¶
　使之逆上而反爲主此謂之仙道也是出世間法也是謂水¶
　火旣濟也是謂顚倒五行也金鼎玉池道光所註不出顚倒¶
　之機而又失欲留先下之義子野以金鼎喻我玉池喻彼此¶
<pb:CK-KZ_JY175_02p011a>¶
　卻合紫陽翁之意何哉緣自己之津精氣血液者朱裏汞也¶
　不可令其走逸故云欲留如彼之華池靈液丹井甘泉者水¶
　中銀也卽先天一點眞陽之炁故云先下又欲留者但令其¶
　住而不令其去要取於人而不失於己先下者彼到而我待¶
　之鉛至以汞迎之坎動則離受之金丹之道先要明此欲留¶
　先下四字之旨運火非終旦者火必得其温和而運之故參¶
　同契云發火初温微亦如爻動時純陽翁云中宵漏永温温¶
　鉛鼎光透簾幃蓋萬物化生之初其受陰陽之氣只霎時中¶
　况此上仙之道其煉先天之炁又爲迅速故佛云如露亦如¶
　電者謂其至精至微而功甚速爲不可久也久則有損而虧¶
<pb:CK-KZ_JY175_02p011b>¶
　神功若得此先天眞鉛歸於懸胎室內豈非深潭之現紅日¶
　也¶

虎躍龍騰風浪麤中央正位產𤣥珠果生枝上終期熟子在胞¶
中豈有殊南北宗源翻卦象晨昏火候合天樞須知大隱居㕓¶
市何必深山守靜孤¶
　道光曰此言內藥法象也夫眞一之精造化在外曰金丹又¶
　曰眞土吞入腹中卽名眞鉛又曰陽丹此言虎卽金丹也龍¶
　者我之眞氣也風浪者我之眞氣自氣海而出其湧如浪其¶
　動如風中央正位者卽丹田中金胎神室也乃結丹凝氣之¶
　所𤣥珠者嬰兒也又曰金液還丹夫金丹者先天之一炁交¶
<pb:CK-KZ_JY175_02p012a>¶
　結而成爲母爲君爲鉛故謂之虎也己之眞氣乃後天而生¶
　爲子爲臣爲汞故謂之龍也金丹自外來吞入腹中則己之¶
　眞氣自下元氣海中湧起似風浪翕然凑之如臣之於君如¶
　子之於母其相與之意可知矣龍虎交合神室之中結成聖¶
　胎若果之在枝必熟若兒之在腹必生十月功圓自然脫胎¶
　神化無方矣南北者子午也宗源者起苗之初也晨昏者晝¶
　夜之首也子時乃爲六陽之首故爲晨午時乃爲六陰之首¶
　故爲昏晨則屯卦直事宜進火之候昏則蒙卦直事宜進水¶
　之候一日兩卦始於屯卦蒙卦終於旣濟未濟周而復始循¶
　環不已故曰翻卦象參同契云朔旦屯直事至暮蒙當受晝¶
<pb:CK-KZ_JY175_02p012b>¶
　夜各一卦用之依次序旣未至昧爽終則復更始是也一日¶
　兩卦直事一月計六十卦一卦六爻并乾坤坎離四卦計三¶
　百八十四爻以應一年閏餘之數乾之初九起於坤之初六¶
　乾之策三十有六六爻計二百一十有六坤之初六起於乾¶
　之初九坤之策二十有四六爻計一百四十有四總三百六¶
　十應周天之數日月行度交合升降不出卦爻之內月行速¶
　一月一周天日行遲一年一周天天樞者斗極也一晝夜一¶
　周天而一月一移也如正月建寅二月建卯是也故曰月月¶
　常加戌時時見破軍上士至人知日月之盈虧明陰陽之上¶
　下行子午之符火日爲晝月爲夜應時加減然後暗合天度¶
<pb:CK-KZ_JY175_02p013a>¶
　故曰合天樞也至道之妙妙在於斯坎離升降生產靈藥始¶
　結黃芽也金丹大藥家家自有不拘市朝奈何見龍不識龍¶
　見虎不識虎逆而修之幾何人哉片餉之間結成一珠大如¶
　黍米將來掌上看不得吞入腹中莫語人¶
　子野曰風浪麤者二氣交感之景象也交感後風恬浪靜採¶
　得藥歸中宮如黍米一粒從微至著卽以成胎温之養之終¶
　期成熟如果生枝上子在胞中而無別也中央正位乃黃庭¶
　也黃庭卽中丹田南北宗源者南爲離是我北爲坎是彼取¶
　彼坎中之爻復我離中而成乾故曰翻卦象火見前註候者¶
　朝屯暮蒙之序朝而屯暮而蒙則晨昏動靜自然符合天機¶
<pb:CK-KZ_JY175_02p013b>¶
　也¶
　上陽子曰龍者離中之陰虎者坎中之陽降我家之龍則汞¶
　不至於逃逸伏彼中之虎則能得彼中之鉛華風浪麤者是¶
　內外火候之法象切須愼之在外則臨爐之時不愆不失在¶
　內則得丹之後保養無虧仙翁以一點眞陽而比虎者言虎¶
　之爲物最爲難制故易之履辭曰履虎尾咥人凶言履之不¶
　得其道則反咥人亦如狂風巨浪之中惟恐傾喪則於採藥¶
　之時牢把一念猶內觀其心心無其心外觀其形形無其形¶
　遠觀其物物無其物之義卻能迎之以意則𤣥珠產於丹田¶
　之中矣翻卦象者坎居上而離居下是爲水火旣濟乾在下¶
<pb:CK-KZ_JY175_02p014a>¶
　而坤在上是爲地天泰兌處上而震處下是爲澤雷隨艮居¶
　下而兌居上是爲澤山咸也天樞者斗罡也金丹之妙在天¶
　應斗之樞在身立人之極寂然不動感而遂通者此也釋氏¶
　乃號金剛至人體此而早求丹此丹在人類中而有在市㕓¶
　中而求所謂神州赤縣者乃大藥所產之處固非深山大澤¶
　所出亦非名山洞府所有何哉山高則陽寡澤窮則陰孤有¶
　輩愚人言及修行便謂深山兀坐窮谷獨居可也噫豈知達¶
　磨馬祖之所爲哉馬祖未修大藥而枯坐求佛是有磿磚之¶
　譏達磨已向長蘆而入室下功是向少林冷坐修之與行各¶
　有時耳故我師云靜坐一件是得丹之後事也未能大隱市¶
<pb:CK-KZ_JY175_02p014b>¶
　㕓何必深山守靜孤乎僕每興言及此未嘗不爲之長嘆大¶
　槩此章道光爲己得外丹而但言內藥法象故云金丹自外¶
　來吞入腹中則已之眞氣自下元氣海中湧起似風浪翕然¶
　而凑之等語而子野則云風恬浪靜又似相戾仙師之意各¶
　出其說者皆欲學人愼思而明辯之精修而熟行之臨爐之¶
　際景象自現旣得眞一之鉛歸入神室惟當守訥猶果生枝¶
　上待時而熟子孕胞中待氣而全時熟氣全自然神化¶

人人本有長生藥自是愚迷枉擺抛甘露降時天地合黃芽生¶
處坎離交井蛙應謂無龍窟籬鷃爭知有鳳巢丹熟自然金滿¶
屋何須尋草學燒茅¶
<pb:CK-KZ_JY175_02p015a>¶
　道光曰甘露黃芽皆金丹之異名天地坎離乃龍虎之法象¶
　天地之氣氤氲甘露自降坎離之氣交會黃芽自生龍虎二¶
　[弓*𤣥]之氣交媾金丹自結矣此般至寶家家自有以其太近故¶
　輕棄之殊不知此乃升天之雲梯也近世學者多執旁門非¶
　類孤陰寡陽有中生有易遇難成等法而治諸身不知斯道¶
　𥳑而易成有如井裏之蛙籬間之鷃莫知有鳳巢龍窟也黍¶
　米之珠旣懸天地之金可掬經曰地藏發泄金玉露形此其¶
　證也吁尋草燒茅終年畢𡻕嗚呼老矣是誰之愆¶
　子野曰且道長生是何物咦子子孫孫因順去逆來永夀嘆¶
　誰知黃芽甘露俱是藥名天地坎離其實人也天地合坎離¶
<pb:CK-KZ_JY175_02p015b>¶
　交則藥生矣凡夫愚子不知此道甘分待終如蛙鷃不知有¶
　鳳巢龍窟也¶
　上陽子曰只前三詩已盡還丹之妙此章又出甘露降之旨¶
　太切也金丹之道人人有之家家有之愚者迷而不覺中常¶
　之人偶或聞之而不信受反爲毀謗易之泰卦曰天地交泰¶
　又曰天地交而萬物通上下交而其志同也且一陽之氣下¶
　降而一陰之氣上騰則雨甘露若眞水潤下而眞火炎上則¶
　結黃芽要知甘露黃芽卽先天一炁此炁纔至卽結成丹然¶
　上下不交則其志不同天地不合則此氣不降陰陽非類則¶
　黃芽不產仙翁顯言甘露降者使人知乎地天交泰之理而¶
<pb:CK-KZ_JY175_02p016a>¶
　坎離交合則使人知水火旣濟之道嗟乎世人見聞不廣若¶
　井蛙籬鷃安有遠大之見也烏足得知𤣥牝之門以降甘露¶
　而生黃芽又烏足得知龍窟鳳巢爲能呈瑞哉但以眼前非¶
　類如尋草燒茅等事大可笑也豈不聞純陽翁云可惜九江¶
　張尚書服藥失明神氣枯不知還丹本無質翻餌金石何太¶
　愚諦觀此語可不愼歟世人稟天地至淸之氣而生故皆可¶
　以明聖賢之道奈有賢愚貧賤之分又况復遇盲師引入旁¶
　門者乎¶

要知產藥川源處只在西南是本鄉鉛遇癸生須急採金逢望¶
遠不堪嘗送歸土釜牢封固次入流珠厮[酉*已]當藥重一斤須二¶
<pb:CK-KZ_JY175_02p016b>¶
八調停火候託陰陽¶
　道光曰藥在西南收歸戊巳採取有時下功有日夫西南是¶
　坤方白虎之地也又坤方亦月生之處故曰本鄉月是金水¶
　之精上下兩[弓*𤣥]金水合氣而生是以金丹藥物生產川源之¶
　處實出坤地鉛遇癸生者時將子也金逢望遠者月將虧也¶
　月之圓缺存乎口訣時之子午妙在心傳周天息數微微數¶
　玉漏寒聲滴滴符此眞人口口相傳之密旨也奈何旁門紛¶
　紛以圭丹爲鉛金用天癸時採取有同兒戲葉文叔又有坤¶
　納癸之語又可笑也陸思誠作序云此詩傳者多謬以鉛爲¶
　若字以金爲如字甚失仙翁旨意豈知鉛與金卽金丹也此¶
<pb:CK-KZ_JY175_02p017a>¶
　皆未遇眞師妄自穿鑿陸公發其端救魯魚之失祕其源恐¶
　竹帛之傳吾儕親授𤣥旨當自知之如或未然空𤣥之中去¶
　地五丈黍米之珠殊不易得也餌丹歸黃庭土釜之中宜固¶
　濟則胞胎不泄運火龍流珠之汞以[酉*已]之則靈胎乃結也烏¶
　肝八兩兔髓半斤兩箇八兩合成一斤故曰藥重一斤須二¶
　八也火實無火託陰陽之氣以調運之爾¶
　子野曰藥出西南是坤位欲尋坤位豈離人分明說破君須¶
　[言*已]只恐相逢認不眞癸者藥也迎其藥之將生則急取之方¶
　可用苟遲則藥已生質若質一生則爲後天之物所謂見之¶
　不可用也此時水源至淸有氣無質一日僅有一時也入藥¶
<pb:CK-KZ_JY175_02p017b>¶
　鏡云一日內十二時意所到皆可爲正此時也金逢望遠者¶
　喻採藥失時藥氣過矣如望後之月日虧一日謂之不堪嘗¶
　鑑本自明因塵䝉而遂晦鉛珠獨露緣癸積而漸藏塵去則¶
　鑑體依然癸盡則鉛華仍見鉛當急採恐癸水漸漸而復生¶
　金亦如之借鑑塵昏昏而爲喻採得癸生之藥入於丹田則¶
　當牢固封閉毋令滲漏以走靈藥次運自已之陰汞[酉*已]合爲¶
　一以結成聖胎封閉之法參同契云離氣內榮衞坎乃不用¶
　聰兌合不以談希言順鴻濛之謂也又云汞日爲流珠而陰¶
　陽相停則聖胎結若失於偏枯所謂毫髮差殊不作丹也聖¶
　胎旣結非得火候調停豈能冀其成也¶
<pb:CK-KZ_JY175_02p018a>¶
　上陽子曰易云西南得朋乃與類行西南爲坤同類之地鉛¶
　所由產藥在彼生兌乃代坤抱陽成坎兌之初癸是爲眞鉛¶
　眞陽初動乃曰癸生天地以七日而來復復子也太陰以三¶
　日而出庚庚金也人身以三日而看經經鉛也癸動後而生¶
　鉛鉛之初生名曰先天眞一之炁此炁號曰金華言鉛言癸¶
　而不言水者取其氣也鉛生於癸後陽產於鉛中採取眞鉛¶
　借云煉丹其功只半箇時此合大造化也故一月止有一日¶
　一日止有一時夫此一時最不易得以其天地合德日月合¶
　明生生化化之眞機逆而修之超凡入聖故仙翁以癸生急¶
　採爲最切送歸土釜[酉*已]以流珠調其火候以成聖胎僕今泄¶
<pb:CK-KZ_JY175_02p018b>¶
　天地之機者欲明仙翁切切之意上士於此有悟則宜勤行¶
　而勿疑其中調停火候細密之旨在人盡心而力行之深究¶
　其妙化老子曰微妙𤣥通爲上士也¶

休煉三黃及四神若尋眾草更非眞陰陽得類歸交感二八相¶
當合自親潭底日紅陰怪滅山頭月白藥苗新時人要識眞鉛¶
汞不是凡砂及水銀¶
　道光曰三黃四神金石草木皆後天地生滓質之物安能化¶
　有形而入於無形哉經曰外物不可成胎綴花安能結子眞¶
　一之炁生於天地之先杳杳冥冥不可測度因二八相當之¶
　物合而成親氤氲交感之中激而有象同類者無情之情不¶
<pb:CK-KZ_JY175_02p019a>¶
　色之色烏肝八兩兔髓半斤是也潭者陰也日者陽也山者¶
　陽也月者陰也潭底日紅者陰中之陽也乃虎之初[弓*𤣥]之氣¶
　謂之紅鉛也純陽無陰則陰怪滅也山頭月白者陽中之陰¶
　也乃龍之初[弓*𤣥]之氣也謂之黑汞也初[弓*𤣥]新嫩此藥苗新也¶
　聖人以此二物於一時辰中造化成一粒陽丹結在北海之¶
　中赫然如日光透簾幃卽時吞入腹中點我陰汞則一身陰¶
　邪之氣悉皆消滅亦如曉日之狀自東海而升赫然炤耀則¶
　陰怪滅也已之陰汞在內丹田下峯之頂乍稟陽丹之氣漸¶
　漸凝結其芽微嫩藥苗新也亦如月之朔旦與日相交乍稟¶
　太陽之氣三日日沒之時則吐微光於西方庚位狀若娥眉¶
<pb:CK-KZ_JY175_02p019b>¶
　其光新嫩藥苗新也此寓意於內外二藥之象也夫外之眞¶
　鉛眞汞卽龍虎初[弓*𤣥]之氣內之眞鉛眞汞卽金丹也時人要¶
　識眞鉛汞卽此是也餘外非眞道此二眞物能有形入於無¶
　形爲仙子也凡砂凡汞莫與此倫矣經曰陽中之陰名曰姹¶
　女陰中之陽名曰金公此乃壺中夫婦紫府階梯悟之者神¶
　仙現在目睫迷之者杳隔塵沙¶
　子野曰金丹乃眞陰眞陽交媾而成非外藥之可爲也惟類¶
　字至緊要陰陽之合在於得類非其物類則徒爾爲也所以¶
　參同契云類同者相從事乖不成寶燕雀不生鳳狐兔不乳¶
　馬二八相當者在於得類得類則藥物無虧耗鼎器無滲漏¶
<pb:CK-KZ_JY175_02p020a>¶
　之患也藥在下丹田爲火煅煉如日在潭一身之中陰氣盡¶
　爲銷鑠也月白藥苗新者水中金初生之時山頭月乃喻其¶
　坎當居上之意所以成旣濟之道三相類云關鍵有低昂兮¶
　周天遂奔走江河無枯竭兮水流注於海鼎器歌云陰在上¶
　陽下奔神哉神哉非眞師的傳者何敢以私意猜度而至此¶
　耶汞是我家原有物鉛是他家不死方若以凡砂水銀是猜¶
　量到底枉猜量¶
　上陽子曰三黃如硫雌雄四神如石砂鉛銀仙翁以得類指¶
　示後人抑己深切蓋金丹非金石草木只要眞陰眞陽故云¶
　得類類者如天必以地爲類如月必以日爲類如女必以男¶
<pb:CK-KZ_JY175_02p020b>¶
　爲類則汞必以鉛爲類也二八爲一斤之數又云十五者月¶
　之圓也鼎器歌云兩七聚輔翼人皆直指同類之數相當者¶
　不先不後不多不少不小不大不爭不怒不隱不瞞不驚不¶
　疑皆要相當方可交合而結丹潭底者卽參同契云眞人濳¶
　深淵之意一念堅凝袪除萬慮則陰怪自滅山頭者仙翁每¶
　喻𤣥門爲崑崙山也若水淸月白卽得新生之靈藥此藥非¶
　凡砂水銀是眞鉛眞汞卽靈父聖母之氣彼凡父母之氣順¶
　故成人此靈父聖母之氣逆故生仙生佛也¶

陽裏陰精質不剛獨修一物轉羸尫勞形按引皆非道服氣飡¶
霞總是狂舉世漫求鉛汞伏何時得見虎龍降勸君窮取生身¶
<pb:CK-KZ_JY175_02p021a>¶
處返本還元是藥王¶
　道光曰陽裏陰精已之眞精是也精能生氣氣能生神榮衞¶
　一身莫大於此油枯燈滅髓竭人亡此言精氣實一身之根¶
　本也奈何此物屬陰其質不剛其性好飛日逐前後便溺涕¶
　唾汗淚易失難擒不受制煉若不得混元眞一之丹以伏之¶
　無由凝結以成變化若或獨修一物轉見尫羸按引勞形皆¶
　非正道飡霞服氣總是狂徒設若吞日月之精華光生五內¶
　運雙關搖夾脊補腦還精以至尸解投胎出神入定千門萬¶
　法不過獨修此陽裏陰精之一物爾孤陰無陽如牝雞自卵¶
　欲抱成雛不亦難乎如鍾離翁云涕唾精津氣血液七般物¶
<pb:CK-KZ_JY175_02p021b>¶
　色總皆陰若將此物爲丹質怎得飛神上玉京以此言之一¶
　身之中非惟眞精一物屬陰五臟六腑俱陰無陽分心腎爲¶
　坎離以肝肺爲龍虎用神氣爲子母執津液爲鉛汞得乎此¶
　至愚之徒執此等以治身而求純陽之證深可悲哉參同契¶
　曰去冷加冰除𤍠用湯飛龜舞蛇愈見乖張假使二女共室¶
　顏色甚姝蘇秦通言張儀合媒發辯利舌奮舒美辭推心調¶
　諧合爲夫妻弊髮腐齒終不相知以女妻女以陰煉陰胡爲¶
　乎而絪緼胡爲乎而化生乎哉導引按摩煉氣飡霞皆是小¶
　術止可辟病一旦不行前功俱廢參同契云陰道厭九一濁¶
　亂弄元胞食氣鳴腸胃吐正吸外邪晝夜不臥寐朔望未嘗¶
<pb:CK-KZ_JY175_02p022a>¶
　休身體日疲倦恍惚狀若癡皆是狂爲去道遠矣眞龍眞虎¶
　二八是也眞鉛眞汞二[弓*𤣥]之氣是也此道至𥳑不繁至近匪¶
　遠但學者執僻堅以旁門非類之藥爲鉛汞反以大道眞訣¶
　爲非深可悲傷故鍾離翁云求仙不識眞鉛汞謾讀丹經千¶
　萬篇不識箇中含蓄意謗他眞語作虛傳故仙翁直指二物¶
　所產川源之處身從何生命從何有返此之本還此之源顚¶
　倒修之卽得眞龍眞虎自降眞鉛眞汞自伏非藥中王其孰¶
　能與於此哉或者以混元圭丹擬議聖道譬如接竹點月不¶
　亦遠乎後天地生有形有質者皆非至藥也蓋形而下者非¶
　先天之道也¶
<pb:CK-KZ_JY175_02p022b>¶
　子野曰易云男女媾精萬物化生始我之有此身也亦由父¶
　母媾精而生倘有父無母有母無父身從何有哉作丹之要¶
　與生身意同但有逆順之不同爾順則生人逆則生丹逆順¶
　之間天地懸隔也¶
　上陽子曰契云是非厯藏法內觀有所思陰道厭九一濁亂¶
　弄元胞諸術甚眾多千條萬有餘彭眞人云世人不達大道¶
　之宗元而無非旁門曲徑此屬多般皆爲左道乖訛天理悖¶
　亂至眞明違黃帝之言全失老君之旨本期永夀反爾傷生¶
　鍾離翁云生我之門死我戸之義大哉上賢說到下稍無人¶
　承當何哉只爲世人執己而修則千條百徑無非旁門者矣¶
<pb:CK-KZ_JY175_02p023a>¶
　仙翁垂憫直言窮取生身處豈不忒露天機緣爲世人因業¶
　識中而來卻又因業識中而去一陽奔失形雖男子而身中¶
　皆陰若執一已而修豈能還其元而返其本哉旣不能還元¶
　返本又將何以回陽換骨也是以大修行人求先天眞鉛必¶
　從一初受氣生身之處求之方可得先天眞一之炁以還其¶
　元而返其本也此謂男子修仙之道如此女人修仙則以乳¶
　房爲生氣之所其法尤𥳑是以男子修仙曰煉氣女人修仙¶
　曰煉形女人修煉先積氣於乳房然後安爐立鼎行太陰煉¶
　形之法其道最易成也良有妙旨¶

好把眞鉛着意尋莫教容易度光陰但將地魄擒朱汞自有天¶
<pb:CK-KZ_JY175_02p023b>¶
魂制水金可謂道高龍虎伏堪言德重鬼神欽已知夀永齊天¶
地煩惱無由更上心¶
　道光曰眞鉛卽金丹也地魄在外藥則白虎是也在內藥卽¶
　金丹是也天魂在外藥則靑龍是也在內藥則已之眞精是¶
　也朱汞在外則龍之[弓*𤣥]氣是也在內則已之眞氣是也水金¶
　在外則虎之[弓*𤣥]氣是也在內則金丹是也又謂之水中銀此¶
　皆喻內外二事之藥也倘日已過命則隨滅吾儕着意尋師¶
　速煉金丹以超生死但將白虎擒龍自有靑龍制虎二氣相¶
　吞而產金丹復將此丹擒自已之眞氣眞氣亦戀金丹而結¶
　聖胎也外之眞龍眞虎旣降則內之龍虎自伏內煉神魂鬼¶
<pb:CK-KZ_JY175_02p024a>¶
　魄旣聖則外之神鬼自欽非道隆德備之士孰能與於此哉¶
　體化純陽夀同天地逍遙物外自在人間萬念俱空何煩惱¶
　之有也¶
　子野曰地魄乃鉛也天魂乃汞也以鉛制汞在彼我爾¶
　上陽子曰着意尋眞鉛卽純陽翁詞云下手速修猶太遲從¶
　古聖師皆欲學者早下功入室眞鉛一物最不易尋貧者患¶
　無財有財患無地有地患無物有物患無侶侶者外護也着¶
　意尋者先聚法財而後擇地故仙翁曰始於有作無人見之¶
　句者若不得其善地則人見之而不可用也僕向未入室之¶
　先不甚注意於此及至入室之際競競着意尋擇方知多有¶
<pb:CK-KZ_JY175_02p024b>¶
　難能之事甚費苦辛因知着意尋之句猶不易得况惟世人¶
　得師一訣之後又只懡㦬時光豈知年邁日衰容易老死而¶
　已地魄卽所尋之物天魂卽我家所積之汞也東海靑龍能¶
　制西江之月魄西山白虎能煉我家之日魂魂魄媾精乾坤¶
　比夀濟人接物德益重而鬼神欽煉已虛心道愈高而龍虎¶
　伏閻浮之諸塵漏盡煩惱更無仙家之眞樂匪常得大自在¶
　惟方便第一之積功也¶

黃芽白雪不難尋達者須憑德行深四象五行全藉土三元八¶
卦豈離壬煉成靈質人難識消盡陰魔鬼莫侵欲向人間留祕¶
訣未逢一箇是知音¶
<pb:CK-KZ_JY175_02p025a>¶
　道光曰龍之[弓*𤣥]氣曰白雪虎之[弓*𤣥]氣曰黃芽大藥根源實基¶
　於此其道至簡其事匪遙若非豐功偉行莫能遭遇眞師指¶
　授𤣥奧也道自虛無生一炁便從一炁產陰陽曰龍曰虎龍¶
　木生火虎金生水木火金水合成四象四象合而成大丹大¶
　丹之成實本於土土無定形分位四季四時不得四季眞土¶
　則四序不行造化何生焉是以四象五行全藉土也壬者水¶
　也卽眞一之炁生於天地之先變而爲陽龍陰虎合而成丹¶
　丹土也龍木也虎金也謂之三性三元不離眞一之水變也¶
　八卦者眞一之炁一變爲天曰乾爲父二變爲地曰坤爲母¶
　乾以陽氣索坤之陰氣一索而生長男曰震再索而生中男¶
<pb:CK-KZ_JY175_02p025b>¶
　曰坎三索而生少男曰艮此乾交坤而生三陽坤以陰氣索¶
　乾之陽氣一索而生長女曰巽再索而生中女曰離三索而¶
　生少女曰兌此坤交乾而生三陰皆不離眞一之水變也故¶
　曰三元八卦豈離壬非惟三元八卦不離眞一之精自開闢¶
　以來凡有形質者莫不由此而成變化也眞一子云精乃天¶
　地之母陰陽之根水火之本日月之宗三才之液五行之祖¶
　萬物賴之以生成千靈承之以舒慘至於氣地高厚洞府名¶
　山𤣥象幽虛神仙聖眾風雨晦朔春夏秋冬未兆之前莫不¶
　因此鉛氣產出而成變化也修丹之士得眞一之水者萬事¶
　畢矣眞一之水以法化之爲眞一之黍珠吞歸丹田運火十¶
<pb:CK-KZ_JY175_02p026a>¶
　月爍盡羣陰化爲純陽眞一之仙陰魔尸鬼逃遁無門善根¶
　種而靈骨生靈骨生而仙可冀靈骨之生善根之種也不於¶
　一生二二生千萬億無量生中積諸善根安得纔出頭來飄¶
　飄然有出塵氣象噫走鬼行尸一瓶一鉢便欲登仙神仙不¶
　易得也胡不捫已之心與平凡之心有以異乎我之仙事未¶
　有涯也必也廣大變通以道爲己任獨高一世鶴立雞羣人¶
　笑我爲疎狂我知我非凡輩赤松黃精乃吾友蓬萊方丈是¶
　吾家自然遭遇至人傳授至道結合心友叮[口*甯]丹成仙翁欲¶
　向人間留祕旨奈何子期之不遇怎生得箇我般人也¶
　子野曰黃芽者鉛之精白雪者汞之氣欲求之者非有德行¶
<pb:CK-KZ_JY175_02p026b>¶
　不可土者戊已壬者眞一之水生生化化之祖炁也¶
　上陽子曰黃芽白雪皆混元𥥆冥之中所產眞一之炁前言¶
　眞鉛要着意尋此乃言黃芽白雪不難尋者爲憑德行故也¶
　愚徒見此二詩似相矛盾豈知此道無德行者終不成丹諺¶
　曰言淸行濁休談道若知道而未積德卽如魚之無水燈之¶
　無油若何而成還丹哉四象五行三元八卦多端名色終不¶
　可無眞一之壬水我黃房公贊純陽老仙云鼎攢乎四象五¶
　行藥按乎三元八卦赤鳳吐南方之髓烏龜含北海之精亦¶
　指此也皆祖於純陽詩曰鼎隨四季中央合藥逐三元八卦¶
　行同一意也眞仙聖師雖慈悲引導實在乎人行爾此丹一¶
<pb:CK-KZ_JY175_02p027a>¶
　成玉帝嘉贊天地萬靈莫不欽仰故號無上至眞靈寶神妙¶
　九還大丹昔元始天尊說度人經𤣥坐空浮懸一寶珠大如¶
　黍米者是也釋名大乘般若九品蓮臺光明藏大如意妙法¶
　靈感牟尼寶珠昔靈山會上龍女所獻者此也其貴重無可¶
　稱述豈世人所能識乎丹成則身聖陽神出現號曰眞人陰¶
　魔鬼賊化爲護法神身中靑龍白虎朱雀𤣥武三魂七魄三¶
　元九宮八部八景五臟八識皆化爲神三萬六千精光化爲¶
　神兵矣仙翁當時欲以口授祕訣與人然一世鮮有信受奉¶
　行者噫拜師於韁鎖之下杏林之後未之聞也¶

草木陰陽亦兩齊若還缺一不芳菲初開綠葉陽先唱次發紅¶
<pb:CK-KZ_JY175_02p027b>¶
花陰後隨常道卽斯爲日用眞源反此有誰知報言學道諸君¶
子不識陰陽莫亂爲¶
　道光曰草木未生之初含孕至朴及其甲坼稟一氣以萌芽¶
　故抽一𠏉以象一氣次分兩葉以象陰陽次兩葉中復抽一¶
　葉以應三才過此以往漸漸長茂春生綠葉夏長紅花此陽¶
　氣使然也秋肅而結實冬殺而復本此陰氣使然也陰陽兩¶
　齊化生不已若其缺一則萬物不生也眞一子云孤陰不自¶
　產寡陽不自成是以天地氤氲萬物化醕男女媾精萬物化¶
　生此常道只斯爲日用也眞源反此者有顚倒互用之𤣥機¶
　學者苟不明此何以超生死也¶
<pb:CK-KZ_JY175_02p028a>¶
　子野曰金丹之道與草木陰陽一同譬如草木方感陽氣卽¶
　時發生芽蘖後必以花卉相繼而開花謝則結實於中猶人¶
　得此一點眞陽之氣其眞陰自然混合成胎陰陽相胥之意¶
　大率如此這些陰陽日用之常道但其眞源返處是則昧矣¶
　此所謂百姓日用而不知也¶
　上陽子曰天生二物曰動植也根爲植足爲動莫不皆稟乎¶
　陰陽二氣草木爲植乃無情之物也亦趂陽春而生長結實¶
　也人物爲動乃有情之形若非陰陽二氣則以何爲生育哉¶
　夫人爲物最靈者稟天地陰陽之正氣而生反不知陰陽盛¶
　衰順逆之道也僕今泄露到盡處也蓋順則爲凡父凡母逆¶
<pb:CK-KZ_JY175_02p028b>¶
　則爲靈父聖母凡父凡母之氣順則成人謂之常道也靈父¶
　聖母之氣逆則成丹是曰眞源反此者男返是女而女返是¶
　男也不遇眞師亂爲何益¶

不識𤣥中顚倒顚爭知火裏好栽蓮牽將白虎歸家養產箇明¶
珠似月圓漫守藥爐看火候但安神息任天然羣陰剝盡丹成¶
熟跳出樊籠夀萬年¶
　道光曰以人事推之男兒固不能有孕火裏固不可栽蓮然¶
　神仙有顚倒之妙輒使男兒有孕亦猶火裏栽蓮夫日爲離¶
　是男返爲女月爲坎是女返爲男此顚倒也二物顚倒而生¶
　丹卻將此丹點已之汞而結聖胎卽是男兒有孕豈非顚倒¶
<pb:CK-KZ_JY175_02p029a>¶
　顚乎龍虎是眞一之精變爲二物分位東西實同出而異名¶
　也眞一之精屬汞爲靑龍在東白虎本是眞一精之子寄體¶
　在西其家在東仙翁曰金公本是東家子送在西鄰寄體生¶
　認得喚來歸舍養[酉*已]將姹女作親情故此詩之意牽將白虎¶
　歸家以靑龍結爲夫婦以產明珠其言似月圓者修丹之法¶
　先取上[弓*𤣥]西畔半輪月得陽金八兩次取下[弓*𤣥]東畔半輪月¶
　得陰水半斤[◑][◐]兩箇半輪月合氣而生丹故得金丹一粒¶
　似月圓也此外藥法象也及得此丹吞入已腹中謂牽此白¶
　虎歸已腹中配以我汞然後運陰符陽火煅煉而成金液還¶
　丹一粒亦重一斤此內藥法象也似月圓者蓋運火之卦一¶
<pb:CK-KZ_JY175_02p029b>¶
　卦六爻六十四卦計三百八十四爻象一斤三百八十四銖¶
　也又外藥法象似月圓者參同契云上[弓*𤣥]兌數八下[弓*𤣥]艮亦¶
　八兩[弓*𤣥]合其精乾坤體乃成二八應一斤易道正不傾是也¶
　仙翁指示月圓之意要使學道者洞曉造化之旨也分內外¶
　二八之數不可一槩而論之也火者非世之凡火乃元始祖¶
　炁也亦無爐可守也靑霞子云鼎鼎非金鼎爐爐非玉爐火¶
　從離下發水向坎中符三性旣會合二物自然拘固濟胎不¶
　泄變化在須臾高象先云天地氤氲男女媾四象五行隨輻¶
　凑晝夜屯蒙法自然何必孜孜看火候此自然爐火也但安¶
　神息調治文武策符漏刻毋得分毫差忒不半箇時立得丹¶
<pb:CK-KZ_JY175_02p030a>¶
　餌然後復依進退陰符陽火運用抽添防危慮險十月功圓¶
　剝盡羣陰體化純陽跳出樊籠夀萬年也此方爲金液還丹¶
　未能入妙更須抱元九載使氣歸神方爲九轉金液大還丹¶
　也¶
　子野曰陰陽顚倒者陰中有陽陽中有陰火裏栽蓮火中有¶
　水陰中有陽殺中有生也白虎金精也白喻其質虎喻其難¶
　伏金精元是我家之物有生以來走在彼處今番認着用力¶
　牽歸如月如珠藥之象也得藥而後温養之法安神定息任¶
　其自然而已矣非所謂守定藥爐朝添八兩暮換半斤也¶
　上陽子曰陰陽有顚倒之機金丹有返還之術火裏栽蓮以¶
<pb:CK-KZ_JY175_02p030b>¶
　坎而實離白虎爲難制之物爲太乙所含之氣牽將歸家者¶
　以伏其氣明珠爲丹旣已得丹運已汞調神息以養之莊子¶
　云眞人之息以踵廣成子云丹竈河車休矻矻鶴胎龜息自¶
　綿綿此爲神息也待其陰盡陽純以成眞人超凡入聖矣¶

三五一都三箇字古今明者實然稀東三南二同成五北一西¶
方四共之戊已自居生數五三家相見結嬰兒嬰兒是一含眞¶
氣十月胎圓入聖基¶
　道光曰木數三居東火數二居南木能生火二物同宮故二¶
　與三合而成一五也金數四居西水數一居北金能生水二¶
　物同宮故四與一合而成二五也戊已本生數五是三五也¶
<pb:CK-KZ_JY175_02p031a>¶
　三五合而爲一故曰三五一也自古迄今能合三五一而成¶
　丹者實稀也一者丹也卽彼之眞一之炁乃先天地之母也¶
　我之眞一之氣乃天地之子也以母炁伏子氣如猫捕鼠而¶
　不走失也子母之氣相戀於胞胎之中以結嬰兒也所謂太¶
　乙含眞氣者含眞一之氣也如人懷胎十月滿足自然降生¶
　聖胎功圓自然神聖故曰十月胎圓入聖基也¶
　子野曰三五一者金木水火土五行之數一者太極也五行¶
　不合則各一其性合則復爲一太極人能以五行合而爲一¶
　則復于混沌嬰兒有兆矣所謂三家相見之義其妙如此十¶
　月數周時至氣化自然符合先聖之機也¶
<pb:CK-KZ_JY175_02p031b>¶
　上陽子曰天三生木地二生火火數二木數三三與二同性¶
　統爲一五木居於東法象爲靑龍龍之氣爲汞火居於南法¶
　象爲朱雀木生火是木爲體火爲所生之氣故木火爲一家¶
　然皆陽中之孤陰所以異名曰玄曰無曰妙者以其有木有¶
　火而無金水戊土也天一生水地四生金金數四水數一一¶
　與四同情統爲一五金居西法象爲白虎虎之氣爲鉛水居¶
　於北法象爲玄武金生水是金爲體水乃金所生之氣故金¶
　水爲一家然皆陰中之寡陽所以異名曰牝曰有曰竅者以¶
　其有金有水而無木火已土也天五已土地十戊土戊土居¶
　坎已土居離戊已分則二土之數十戊已合則二土成圭而¶
<pb:CK-KZ_JY175_02p032a>¶
　數五土居中央是爲一五總而言三五震木離火同性爲一¶
　家龍爲震戸汞產於中兌金坎水同情爲一家虎爲兌門鉛¶
　生於內離已坎戊同根爲一家朱雀玄武相合而生物是云¶
　三家龍與朱雀意主生人虎與玄武意主殺人此世間法若¶
　欲出世間法則必顚倒制之功歸戊已二土也何哉金本戀¶
　木慈仁而內懷從革之情無由自合木雖愛金順義而內懷¶
　曲直之性豈得自媒欲使媒合功在二土以通其好且戊土¶
　生金則欲金氣發旺而相胥已爲木剋則先煉已珍重以求¶
　丹若不煉已待時則不能常應常靜煉已旣熟卻與戊合戊¶
　已一合則金木會金木會則龍虎交龍虎交則三五合一三¶
<pb:CK-KZ_JY175_02p032b>¶
　五合一則三家相見三家相見則鉛汞結鉛汞結則嬰兒成¶
　嬰兒成則無非此之一氣佛祖云乾坤之內宇宙之間中有¶
　一室祕在形山此卽是太乙含眞氣之妙是以五行分而各¶
　得其道五行合而生一氣一氣結而爲嬰兒嬰兒出而成眞¶
　人矣¶

不識眞鉛正祖宗萬般作用枉施功休妻謾遣陰陽隔絕粒徒¶
教腸胃空草木金銀皆滓質雲霞日月屬朦朧更饒吐納并存¶
想總與金丹事不同¶
　道光曰眞鉛之要二八爲宗餘皆非道枉施功耳破迷歌云¶
　休妻不是道陰陽失宗位休糧不是道死去作餓鬼王眞人¶
<pb:CK-KZ_JY175_02p033a>¶
　曰學人剛强辭妻妾不念無爲無不爲蓋道體法自然一切¶
　妄作烏可與金丹同日語哉¶
　子野曰休妻絕粒干甚麽事草木金銀有質之物雲霞日月¶
　外邪客氣吐納存想皆出妄爲俱非眞鉛制眞汞之義去金¶
　丹之道遠矣¶
　上陽子曰眞鉛乃靈父聖母之氣若非此氣將何入室而施¶
　功夫人生天地間稟凡父之精凡母之血而有其身故修仙¶
　做佛之道不外乎此而所異者須要靈父聖母方爲眞鉛何¶
　謂靈常應常靜之謂靈逆施造化之謂靈何謂聖太極初分¶
　之謂聖虎不傷人之謂聖有此靈聖方知眞鉛之祖宗也人¶
<pb:CK-KZ_JY175_02p033b>¶
　之一身焉有許多精氣洩漏至盡身何能存若寶愛之則身¶
　健而命延夀永又得眞鉛而煉之豈不仙乎世人若無明師¶
　決破眞鉛一物雖行盡三千六百諸多旁門空自有損若望¶
　其成功奚可得哉¶

萬卷仙經語總同金丹只此是根宗依他坤位生成體種向乾¶
家交感宮莫怪天機都漏泄卻緣學者自迷蒙若人了得詩中¶
意立見三淸太上翁¶
　道光曰萬卷丹經至當歸一皆依坤母生成之理逆而修之¶
　種在乾家交感之宮仙翁於此泄盡天機學者酷自迷䝉不¶
　肯近取諸身以明至道煉一黍米而賓於天也¶
<pb:CK-KZ_JY175_02p034a>¶
　子野曰他爲坤位我是乾家藉彼坤中生物之氣自種靈根¶
　於家園之下以成聖胎耳¶
　上陽子曰金丹之妙不出鉛汞二物爲根宗也世人爲不知¶
　金丹之有根宗則不知內外二丹之妙夫安爐立鼎外也乾¶
　家坤位外也離已坎戊外也金精木液內也紅鉛黑汞內也¶
　先天一炁內也惟此先天一炁雖曰在內而從外來故仙師¶
　有依他種向之密旨參同契云丹砂木精得金乃幷又云太¶
　陽流珠常欲去人卒得金華轉而相因無非是此鉛金一物¶
　但一世間男女生成之法而逆種於乾宮故眞一子云更爲¶
　男女遞作夫妻者此也眞仙聖師慈悲開諭接引當來用心¶
<pb:CK-KZ_JY175_02p034b>¶
　至溥然不免泄盡天機學者奚可懷愚䝉之淺見起執迷之¶
　妄想多生謗毁惑亂仙經豈知一失人身萬劫莫贖切宜三¶
　思諦觀諦受咦世人若不迷䝉箇箇可辦此事伏惟此書在¶
　在處處有百萬神兵擁護豈可忽之一切學仙道伴因緣遭¶
　逢得遇此書特加敬仰信受奉行勿生驚疑勤而行之立躋¶
　天仙之位也¶
¶	
<pb:CK-KZ_JY175_03p001a>¶
@fw1重刊道藏輯要¶

* 　悟眞篇¶
紫陽眞人張伯端著¶
　　　　　　　　　　　　　　紫賢眞人辥道光注¶
　　　　　　　　　　　　　　子野眞人陸　墅注¶
　　　　　　　　　　　　　　上陽子　陳致虛注¶

** 　　七言絕句(凡六十四首以象八八六十四卦之數)¶

先把乾坤爲鼎器次搏烏兔藥來烹旣驅二物歸黃道爭得金¶
丹不解生¶
　道光曰經云日月本是乾坤精聖人以乾坤喻鼎器日月喻¶
<pb:CK-KZ_JY175_03p001b>¶
　藥物乾坤卽眞龍眞虎日月卽龍虎之弦氣也鼎鼎元無鼎¶
　藥藥元無藥聖人假名託象立喻其要妙在眞一之精歸於¶
　黃道也黃道卽中宮金丹凝結之處也¶
　子野曰我爲乾鼎彼爲坤器乾坤覆合則驅二氣會於中宮¶
　加以進火養符毫髮無差則金丹烏得不生焉¶
　上陽子曰鼎器者何也靈父聖母也乾男坤女也藥物者何¶
　也靈父聖母之氣乾男坤女之精驅此二家之物歸煉於神¶
　室之中以成靈丹黃房公曰手握乾坤口吞日月者是也¶

安爐立鼎法乾坤煅煉精華制魄魂聚散氤氲爲變化敢將玄¶
妙等閑論¶
<pb:CK-KZ_JY175_03p002a>¶
　道光曰積諸陽氣爲天曰乾在上而不潤下積諸陰氣爲地¶
　曰坤在下而不炎上此天地不交也不交則焉能造化而生¶
　萬物哉蓋天雖至陽而中有一陰之氣故能降地地雖至陰¶
　而中有一陽之氣故能升天天地二氣氤氲萬物化醕以此¶
　二氣交合而成變化也金丹之道安爐立鼎煅煉精華以制¶
　魂魄莫不取法於天地也以類交結而成造化子母歌曰情¶
　交無用藥氣合無用語金丹以二氣同類而成始自無中生¶
　有復自有中生無無形而能變化是以變化無窮此乃天機¶
　也¶
　子野曰安爐立鼎法效天地地天則泰天地則否至於氤氲¶
<pb:CK-KZ_JY175_03p002b>¶
　變化之妙其旨微矣¶
　上陽子曰爐鼎是彼我乾坤卽男女靈父聖母所媾之氣曰¶
　精華又曰華池神水以此鍛煉而成金丹則凡父凡母順而¶
　成人亦效天地之造化耳¶

休泥丹竈費功夫煉藥須尋偃月爐自有天然眞火候不須柴¶
炭及吹噓¶
　道光曰或有人指兩腎中爲偃月爐誰肯自認已錯更將錯¶
　路教人吁錯之甚也偃月爐之形仰開如偃月樣北海是也¶
　元始祖炁存焉中有自然眞火何用柴炭吹噓之有¶
　子野曰葉文叔指兩腎爲偃月爐是不知也謬註於世誤人¶
<pb:CK-KZ_JY175_03p003a>¶
　甚矣¶
　上陽子曰純陽翁云曲江上見月華瑩淨此卽偃月爐也佛¶
　祖云西江皆此一竅而已¶

偃月爐中玉蘂生硃砂鼎內水銀平只因火力調和後種得黃¶
芽漸長成¶
　道光曰偃月爐陰爐也中有玉蘂之陽氣卽虎初[弓*𤣥]之氣硃¶
　砂鼎陽鼎也中有水銀之陰氣卽龍初[弓*𤣥]之氣金丹以此二¶
　[弓*𤣥]之氣調停和合之功種得一粒黃芽結成黍米之珠也¶
　上陽子曰偃月爐中玉蘂生卽陰中之陽坎中之金也硃砂¶
　鼎內水銀平卽陽中之陰離中之火也陰陽二氣相生黃芽¶
<pb:CK-KZ_JY175_03p003b>¶
　方結成丹矣¶

嚥津納氣世人行有藥方能造化生鼎內若無眞種子猶將水¶
火煮空鐺¶
　道光曰嚥津納氣世人多行之殊不知皆後天地生至陰之¶
　物非先天之炁夫先天眞一之炁混於恍惚杳冥之間難求¶
　難見聖人以法伏之變煉成丹此炁是名眞種子經曰伏炁¶
　不服氣服氣須伏炁服氣不長生長生須伏炁故得杳冥中¶
　精恍惚中物以此變煉成丹服歸丹田中則萬化自生矣故¶
　云有藥方能造化生也此眞種子也若無眞種子空鐺水火¶
　妄作施爲¶
<pb:CK-KZ_JY175_03p004a>¶
　子野曰眞種子卽眞鉛也契云植禾當以黍覆雞用其卵¶
　上陽子曰物無陰陽安能生產人無眞種豈有姙孕嚥津納¶
　氣一已之陰孤陰不產獨陽不生陰陽若眞方得眞種咦妙¶
　矣哉¶

調和鉛汞要成丹大小無傷兩國全若問眞鉛是何物蟾光終¶
日照西川¶
　道光曰驅龍則汞火飛揚駕虎則鉛光閃爍氤氲造化一粒¶
　先天之炁結成丹龍大虎小陽尊陰卑之義何傷之有金丹¶
　因上下兩[弓*𤣥]金水結成號曰眞鉛蟾光者金水之精終日照¶
　者與日交光之旨也象陰陽交合之義西者金也川者水也¶
<pb:CK-KZ_JY175_03p004b>¶
　金水生於西方也聖人以八月十五夜合金水之氣結眞一¶
　之精故云蟾光終日照西川¶
　子野曰求鉛伏汞之法要在調和使無太過不及之患太過¶
　則恐傷於彼不及則恐不結丹大小者言陰陽也易曰大往¶
　小來蟾光照西川水中有金也¶
　上陽子曰乾之長男曰震言大也主產汞坤之少女曰兌言¶
　小也主產鉛震兌調和何傷之有兩國全者彼旣無虧我亦¶
　濟事眞鉛生於兌兌位乎西也¶

未煉還丹莫入山山中內外盡非鉛此般至寶家家有自是愚¶
人識不全¶
<pb:CK-KZ_JY175_03p005a>¶
　道光曰龍不在東溟虎不在西山家家自有逆而修之還丹¶
　可冀¶
　子野曰已失而復得者謂之還已去而復來者謂之返作丹¶
　之要非鉛不可此鉛家家有之惜乎人之不識之也¶
　上陽子曰世人但見一段奇山秀水則眾皆言此地好修行¶
　古今多少人誤了也豈知大川幽谷所有者木石麋鹿而已¶
　是皆非類不可煅煉大還丹也若煉還丹必求同類若求同¶
　類大隱市㕓仙翁前詩己云何必深山守靜孤之句至此再¶
　題此意可謂深切此般眞鉛家家有之人人有之只爲夢生¶
　醉死之場依稀過了噫不遇眞師誰人得識¶
<pb:CK-KZ_JY175_03p005b>¶

竹破須將竹補宜覆雞當用卵爲之萬般非類徒勞力爭得眞¶
鉛合聖機¶
　道光曰竹器破矣用金木之類補之可乎若欲器完必以竹¶
　補之鷄將覆矣以土木之類抱之可乎若欲翼生必以卵覆¶
　之陶眞人曰竹破須竹續木破須木補屋漏以瓦葢人衰以¶
　類生若非同類用功徒勞參同契云同類易施功非類難爲¶
　巧欲作服食仙當以同類者蓋人稟天地之秀氣以有生眞¶
　鉛是天地之母炁託同類之物孕而育之故眞鉛爲母炁也¶
　我之眞氣爲子氣豈非同類之至妙者乎若修天仙必求同¶
　類是以合至聖之深機自然之大道也¶
<pb:CK-KZ_JY175_03p006a>¶
　子野曰紫陽眞人說到這里可謂步步向前¶
　上陽子曰從來神仙不肯分明說說得分明笑殺人崔公入¶
　藥鏡也只三字義¶

用鉛不得用凡鉛用了眞鉛也棄捐此是用鉛眞妙訣用鉛不¶
用是誠言¶
　道光曰凡鉛者卽後天生滓之物眞鉛者卽眞一之氣也人¶
　之精氣日逐飛散無由凝聚以結聖胎聖人煉眞鉛取而服¶
　之凝結成砂日逐運火漸漸添汞汞氣漸多鉛氣漸散添汞¶
　減鉛其妙如此十月火足六百卦終鉛氣飛浮只留得一味¶
　乾水銀鉛盡汞乾化爲金液大丹體變純陽與天齊夀故曰¶
<pb:CK-KZ_JY175_03p006b>¶
　用了眞鉛也棄捐用鉛不用之說豈虛言哉學者問道至此¶
　則知師恩難報當盟心於天日之下誓當成道以答師恩若¶
　負師恩如負天日也¶
　子野曰用鉛之法如捕魚兔之筌蹄魚兔賴筌蹄而得之旣¶
　得則筌蹄無用矣亦如鉛池煎銀銀出不用鉛矣知此義者¶
　則知用鉛之妙訣矣¶
　上陽子曰老子經云天地無全功聖人無全能萬物無全用¶
　深明斯旨則知用了眞鉛卽棄之義¶

虛心實腹義俱深只爲虛心要識心不若煉鉛先實腹且教守¶
取滿堂金¶
<pb:CK-KZ_JY175_03p007a>¶
　道光曰虛心則無我萬物皆空淸其天君也實腹則煉鉛乾¶
　汞毋搖其精精者汞也守鉛以實其腹腹實則金玉滿堂矣¶
　一者丹也抱一以虛其心心虛則一塵不立方其虛也則鍊¶
　鉛以制之及其實也則抱一以守之形神俱妙與道合眞修¶
　丹之士若煉鉛金毋搖汝精精少則還丹不成矣¶
　子野曰心虛則念靜一塵不立腹實則丹成四大牢固念靜¶
　丹成形神俱妙¶
　上陽子曰非煉已功勤則欲心虛而不能非全精絕慾煉鉛¶
　功熟則欲腹實而不能是故心虛而能應物腹實而乃全神¶
　虛心常應實腹常靜常應常靜常淸靜矣今人以精氣斵喪¶
<pb:CK-KZ_JY175_03p007b>¶
　殆盡爲不識心仙翁教守取滿堂金玉方爲返本還元也¶

夢謁西華到九天眞人授我指玄篇其中𥳑易無多語只是教¶
人煉汞鉛¶
　道光曰我如來云惟此一事實餘二卽皆非金丹之道除汞¶
　鉛之外別無妙法¶
　子野曰高象先云日夕思眞不覺魂升玉京上帝憐之遂命¶
　西華太乙夫人指示金丹訣其篇有曰乾坤陰陽之門戸乾¶
　道男兮坤道女時人不識眞陰陽茫茫天地尋龍虎又云叔¶
　通從事魏伯陽相將笑入無何鄉准連山作參同契留爲萬¶
　古丹經王其言甚多只是教人明眞龍眞虎煉鉛制汞而已¶
<pb:CK-KZ_JY175_03p008a>¶
　叔通姓湻于諱斟¶
　上陽子曰志於道者神仙中人也雖一寢一息之間未嘗暫¶
　忘故夢寐中常與眞仙上聖往來何也天無私親親於有德¶

道自虛無生一炁便從一炁產陰陽陰陽再合生三體三體重¶
生萬物昌¶
　道光曰道本虛而乃有形之氣氣本實而乃無形之形有無¶
　相制則一生焉夫一生二二生三三生萬物萬物莫不負陰¶
　而抱陽冲炁以爲和方其未形冲和之炁不可見也及其旣¶
　形淸氣爲陽濁氣爲陰二氣氤氲兩情交媾曰天曰地曰人¶
　三物生焉易曰天地氤氲萬物化醕男女媾精萬物化生是¶
<pb:CK-KZ_JY175_03p008b>¶
　以聖人探斯之賾而知源窮斯之神而知化故能返本還源¶
　顚倒陶鎔逆施造化賊天地之母炁以爲丹盜陰陽之精氣¶
　以爲火煉形返歸於一氣煉氣復入於虛無故得身與道合¶
　微妙圓通變化無窮隱顯莫測號曰眞人¶
　子野曰一生二二生三三生萬物卽聖胎之眞身雖千百億¶
　化而無窮故金丹四百字云一載生箇兒箇箇會騎鶴泥丸¶
　翁云一載胎生一箇兒子生孫兮孫又枝皆發明三生萬物¶
　之義¶
　上陽子曰道生一炁一炁生形形中又含始炁是爲先天眞¶
　一之炁也此先天一炁順則爲人逆則爲丹逆則男子懷胎¶
<pb:CK-KZ_JY175_03p009a>¶
　順則女子有孕此章專爲修行丹成陽神出胎再造陰陽復¶
　爲巳上事故云三體重萬物昌也¶

坎電烹轟金水方火發崑崙陰與陽二物若還和合了自然丹¶
熟徧身香¶
　道光曰坎電者水中之火謂之陰火卽虎之弦氣金水方者¶
　西北乾方卽龍是也西北又是天門謂之玄門此言虎以陰¶
　中之火炤爍乾龍龍卽發崑崙之火以應之二物之火相幷¶
　和合了則眞一之精自然凝結卽時採取服之則百骸俱理¶
　而香美矣參同契云金砂入五內霧散若風雨薰烝達四肢¶
　顏色悅澤好髮白皆變黑齒落生舊所老翁復丁壯耆嫗成¶
<pb:CK-KZ_JY175_03p009b>¶
　姹女豈非眞香滿身乎旣餌之後復運陰符陽火進退抽添¶
　不失其時金液還丹自然成熟滿身增輝香且美矣此言內¶
　外二丹法象也¶
　子野曰坎電者水火也金水爲坤方水火交擊於坤方採丹¶
　歸巳自然一道眞一之氣直透頂門與身中陰氣混合徧體¶
　生香香生乃丹熟之驗矣¶
　上陽子曰坎電者乃彼鉛氣發生之時我卽乘其時至發崑¶
　崙之火應之所謂一月止有一日一日止有一時者此也香¶
　透丹田一身調暢目明體健得丹之效也¶

離坎若還無戊巳雖含四象不成丹只緣彼此懷眞土遂使金¶
<pb:CK-KZ_JY175_03p010a>¶
丹有返還¶
　道光曰契云坎戊月精離巳日光離巳象龍之弦氣坎戊象¶
　虎之弦氣戊巳眞土分居二位龍虎若無二土之氣安能合¶
　併而使四象會於中央以成丹哉¶
　子野曰乾坤坎離四象雖具若非戊巳[酉*巳]合則欲返者不得¶
　返還者不得還¶
　上陽子曰四象卽乾坤日月乾坤乃坎離之體日月乃坎離¶
　之象戊巳乃坎離之門妙在彼此懷眞土何用意太切若非¶
　兩家各以彼此二土合之則一氣何由而往來金丹何由而¶
　還返也老子云𤣥牝之門是謂天地根者卽彼此二土也¶
<pb:CK-KZ_JY175_03p010b>¶

日居離位翻爲女坎[酉*已]蟾宮卻是男不會箇中顚倒意休將管¶
見事高談¶
　道光曰日中烏屬陰故爲離女月中兔屬陽故爲坎男談不¶
　到此以管窺天¶
　子野曰離坎顚倒見律詩註¶
　上陽子曰離外陽而內陰是有外而無內坎外雌而內雄是¶
　有內而無外皆不得爲純陽以坎[酉*巳]離是云顚倒今時學人¶
　不肯苦志求師惟記前人幾件公案入廣眾中喃喃不住恃¶
　其機鋒敏捷以逞乾慧不思訛了舌頭把做何用饒他懸河¶
　之辯反爲入道之魔愈見學卑識淺又安能具大方之眼而¶
<pb:CK-KZ_JY175_03p011a>¶
　拜師於韁鎖之下哉太上曰知者不言言者不知我太虛李¶
　眞人得丹之後聞寺講經濳眾聽之出而嘆曰他們說得是¶
　行不得我們行得又說不得仙翁憐憫此徒利口誤身故曰¶
　休將管見事高談¶

取將坎位中心實點化離宮腹內陰從此變成乾健體濳藏飛¶
躍盡由心¶
　道光曰☲離外陽而內陰☵坎外陰而內陽移內陽點內陰¶
　卽成三乾健之體此喻金丹是至陽之氣號曰陽丹結在北¶
　海之中以法取來點離已之陰汞化爲純陽之體然後運火¶
　抽添進退俱由我心運用也或者以金丹爲坎中一畫此後¶
<pb:CK-KZ_JY175_03p011b>¶
　天地生滓[禾*嵗]之物何敢比先天之道也抽鉛添汞之法灼然¶
　見於是矣¶
　子野曰坎中之陽乾也乾動而陷於坤以成坎乾卻爲離修¶
　煉之法當於坎中取其一陽歸還於離而復純陽則修丹之¶
　法能事畢矣¶
　上陽子曰漆園莊老仙云鴻濛雲將謀報渾沌之德日鑿一¶
　竅七日而渾沌死一世之人假父母一點眞陰眞陽而有此¶
　身渾渾全全無一虧欠及乎二八之年方得養就純陽之全¶
　體已而鴻濛雲將者皆至六賊日戕於外七情夜殘於內豈¶
　知純陽交陰則虧全體而成離純陰負陽則奪一氣而成坎¶
<pb:CK-KZ_JY175_03p012a>¶
　一切常人殆盡而已大修行人取坎還離是爲金丹之道也¶

震龍汞自出離鄉兌虎鉛生在坎方二物總因兒產母五行全¶
要入中央¶
　道光曰汞爲震龍屬木木生火木爲火母火爲木子此常道¶
　之順五行也如硃砂屬火爲離汞自砂中生卻是火返生木¶
　故曰兒產母也此五行顚倒之術也鉛爲兌虎屬金金生水¶
　金爲水母水爲金子此常道之順五行也如黑鉛屬水爲坎¶
　銀自鉛中生卻是水反生金故曰兒產母也此亦五行顚倒¶
　之術也不言銀者鉛中銀謂之眞鉛中央者下丹田大中極¶
　也太白眞人曰五行顚倒術龍從火裏出五行不順行虎向¶
<pb:CK-KZ_JY175_03p012b>¶
　水中生二物互相生產而成四象會中宮合五行而結丹也¶
　子野曰大槪明兒產母之道¶
　上陽子曰震爲乾之長男替父之志而行道兌爲坤之少女¶
　代母之位而行道震兌合而龍虎降離坎交而鉛汞產餌丹¶
　歸於中央神室也¶

月纔天際半輪明早有龍吟虎嘯聲便好用功修二八一時辰¶
內管丹成¶
　道光曰仙翁所以指示月半輪者但發明二八兩半輪之數¶
　取喻龍虎也此道妙用卻在一時辰中分作六候只於兩候¶
　中金丹立成尚餘四候別有妙用不可盡言此皆天機難書¶
<pb:CK-KZ_JY175_03p013a>¶
　竹帛口傳心授是也愚者不得眞師卻言藥成於一時非止¶
　用一時辰者蓋匹夫茫然不知所歸私意揣度亦何謬甚若¶
　云非止用一時辰是將款以日辰奚爲至𥳑至易之妙也此¶
　道非人世間可得而聞者要須大德大善方許參求謹按大¶
　丹火[言*巳]曰聖人下功之際造鉛之初盜混元一周天之炁奪¶
　三千零七十三萬正氣之數聚於乾坤之鼎會於生殺之舍¶
　天地之數奪盡日月之數奪盡龍虎之數奪盡陰陽五行之¶
　數奪盡生辰之數奪盡擒在一時辰中製造聖丹一粒大如¶
　黍米其重一斤至靈至聖至尊至貴爲天地之元精作一身¶
　之主宰可謂賊天地盜陰陽宇宙在乎手萬化生乎身得成¶
<pb:CK-KZ_JY175_03p013b>¶
　至眞仙子賓於上帝我祖師有言一時辰內管丹成豈虛語¶
　哉此其驗也¶
　子野曰藥生之時如月出庚而至丁乃上[弓*𤣥]金半斤之氣候¶
　斯時陰陽相逢易於交媾至於十五三陽圓照東方甲則月¶
　已一輪升天卽今二八之氣候學者知其時而修煉則此一¶
　時之中金丹可成¶
　上陽子曰月纔天際月初受日之微陽虎嘯癸生虎旺先天¶
　之始炁時來勿失爐損難全紫陽老仙說到這裏一步緊一¶
　步惟恐後人之不仙也愚夫濁子終日談道以盲引盲旣不¶
　知龍吟虎嘯爲何物又不知用功在那一時懵然無所知卻¶
<pb:CK-KZ_JY175_03p014a>¶
　謗老仙之語爲三峰採戰之術可憐此徒只管罪深去了且¶
　道這一時是甚麼時咦莫向天邊尋子午身中自有一陽生¶

華嶽山頭雄虎嘯扶桑海底牝龍吟黃婆自解相媒合遣作夫¶
妻共一心¶
　道光曰華嶽乃西山月出之地以象虎雄虎乃虎初[弓*𤣥]之氣¶
　陰中之陽故曰雄虎扶桑乃東海日出之所以象龍牝龍乃¶
　龍初[弓*𤣥]之氣陽中之陰故曰牝龍二物間隔東西黃婆能使¶
　之交合結爲夫妻以產黃芽¶
　子野曰坎上離下調以中和之意則虎龍相愛如夫婦黃者¶
　中也婆者女之終稱故無妒忌而能媒合黃婆之義中和盡¶
<pb:CK-KZ_JY175_03p014b>¶
　焉¶
　上陽子曰山頭雄虎危而難伏海底牝龍險而難降非有大¶
　力量大猛勇之士安能駕馭哉卽如金丹是一箇至陽之氣¶
　居於恍惚不測之內危而難得險而難收自非積德重厚煉¶
　已純熟安能施功而得之哉且道如之何得他共一心咦若¶
　求天上寶須用世間財¶

西山白虎正猖狂東海靑龍不可當兩手捉來令死鬬化成一¶
塊紫金霜¶
　道光曰海蟾云左手捉住靑龍頭右手扯住白虎尾一時將¶
　來入口吞思量此物甚甘美算來只是水中金妙達𤣥機眞¶
<pb:CK-KZ_JY175_03p015a>¶
　要理此言外象愚者未聞至道將兩手捉兩獸又非也¶
　子野曰西山白虎坎中金情東海靑龍離中木性二物𤢆惡¶
　猖狂不易擒捉若得法制之則彼此和合而化成丹這箇死¶
　字極有深理諺云欲求生富貴須下死工夫¶
　上陽子曰虎有傷人之理要思所以伏之龍有奔逸之患要¶
　思所以降之且道云何降伏云何死鬬咄耳目口三寶固塞¶
　勿發通眞人濳深淵浮游守規中者是也¶

赤龍黑虎各西東四象交加戊巳中復姤自茲能運用金丹誰¶
道不成功¶
　道光曰東乃赤龍之[弓*𤣥]氣也名曰姹女西乃黑虎之[弓*𤣥]氣也¶
<pb:CK-KZ_JY175_03p015b>¶
　名曰金公二物卽砂中汞鉛中銀也赤龍黑虎合兩[弓*𤣥]之氣¶
　交南北東西皆歸戊巳名曰刀圭一粒如黍米光明烜赫透¶
　入崑崙山八水俱朝會然後進陽火於復卦退陰符於姤爻¶
　自然運用抽添莫不頭頭中度而於金丹之道指日成矣¶
　子野曰龍東虎西所以間隔欲使相逢須憑戊巳旣得交媾¶
　產成紫金之丹養火於復姤之功矣¶
　上陽子曰我趙老師父因見一人儘日談道每謂曾遇高人¶
　發明師卽前拜而問曰道不敢問且道龍虎爲何物人曰龍¶
　虎在汝身師曰作何狀人曰肝肺是也師曰汝當入拔舌地¶
　獄受報去矣更莫向世間誤賺人今紫陽翁指示龍虎二物¶
<pb:CK-KZ_JY175_03p016a>¶
　忒殺切了夫我之物爲龍彼之物爲虎有彼我之分是云各¶
　西東龍之頭爲已虎之尾爲戊龍虎因之而交會復姤由茲¶
　而運用金丹得之而成功咦知之非難行之惟難¶

先且觀天明五賊次須察地以安民民安國富當求戰戰罷方¶
能見聖人¶
　道光曰五賊在天爲五星在地爲五嶽在神爲五帝在隅爲¶
　五方在人爲五臟五音五氣五性在物爲五行五色五金五¶
　穀五味是也陰符經曰天有五賊見之者昌人能見此逆而¶
　修之則宇宙在乎手萬化生乎身也察地之理在於安民民¶
　爲邦本本固邦甯而國富矣是以聖人以身爲國以精爲民¶
<pb:CK-KZ_JY175_03p016b>¶
　以火爲臣以丹爲君也丹火相須君臣慶會則天下平治一¶
　身之國富矣修丹之士若能觀擒五賊逆而修之盜陰陽而¶
　運化則眞一之精可奪而已之陰汞立乾矣精固氣全求戰¶
　必勝是以運火無差十月功圓則脫胎神化爲眞人仙子故¶
　曰戰罷方能見聖人¶
　子野曰天者心也五賊者心中具五行之性五行各具一性¶
　則互相戕賊我之元氣皆爲賊矣金主怒木主喜水主順火¶
　主炎土主靜此五行之性能見此五賊者則心無雜念體若¶
　太虛民安國富者一身之喻也身中精氣神人民也精全氣¶
　壯謂之民安四大康健謂之國富國富而戰可克捷矣倘此¶
<pb:CK-KZ_JY175_03p017a>¶
　心之妄想不除此身之根本不固盜賊蜂起精耗氣散以此¶
　而戰則必殞身而已何可得見聖人乎此章正是修心煉已¶
　築基事業¶
　上陽子曰金丹之道先須煉已使神全氣盛七情不動五賊¶
　不亂六根淨盡精難搖動此謂賊不打貧家丹道之言五賊¶
　卽眼耳鼻舌意爲天之五賊色聲香味觸爲世之五賊愛慾¶
　貪嗔癡爲內之五賊天之五賊不謹於內則內之五賊蜂起¶
　世之五賊不除於外則天之五賊𧲣生是以眼見色則愛起¶
　而賊精耳聽聲則慾起而搖精鼻聞香則貪起而耗精口嘗¶
　味則嗔起而走精身意遇觸則癡起而損精五者日夜戕賊¶
<pb:CK-KZ_JY175_03p017b>¶
　於身其精能有幾何精一去則神氣隨之身則喪矣修行之¶
　人以身爲國以精氣爲民精不動搖謂之民安神氣充裕謂¶
　之國富以求丹爲戰敵以先天一炁爲聖人煉已者去五賊¶
　之害而先寶精養氣然後可以戰勝而得先天眞一之炁仙¶
　師以戰爲喻者使人恐懼修省愚者不明煉已去賊之害觀¶
　此求戰用將輕敵等語指爲三峰採戰之說至於結不可解¶
　咦愚者自愚賢者自賢¶

用將須分左右軍饒他爲主我爲賓勸君臨陣休輕敵恐喪吾¶
家無價珍¶
　道光曰此篇明火候作用也將者火也左爲文火右爲武火¶
<pb:CK-KZ_JY175_03p018a>¶
　夫運火自子至已六辰爲陽象春夏發生之德也故爲文火¶
　居左謂之陽火也自午至亥六辰爲陰象秋冬肅殺之刑也¶
　故爲武火居右謂之陰符也夫主爲陽而雄好爭也賓爲陰¶
　而雌好靜也饒他爲主我爲賓卽是守雌而不雄也持靜而¶
　不爭也此慮險防危之意也喻如賓之見主進退恭謹而不¶
　敢妄動也兵法曰以逸待勞又曰制人而不制於人此之謂¶
　也夫運火者道之用存乎火火之用存乎人先定刻漏以分¶
　子午次接陰陽以爲化基搬六十四卦於陰符鼓二十四氣¶
　於陽火天關在手地軸由心回七十二候之要津攢歸鼎內¶
　奪三千六百之正氣輻凑胎中運用有方謹戒抽添精專運¶
<pb:CK-KZ_JY175_03p018b>¶
　用慮其危防其險不使頃刻參差分毫差忒故得外接陰陽¶
　之符內生眞一之體苟或運心不謹節候差殊致使姹女逃¶
　亡靈胎不結而還丹無價之寶失矣故云臨陣休輕敵而可¶
　不愼者乎¶
　子野曰以軍將爲喻者蓋兵乃凶器善用之可全性命若輕¶
　戰易敵必致敗亡採藥之際當以彼我分爲左右軍伍我爲¶
　左軍彼爲右軍動容周旋端謹誠肅無令一毫犯其嚴令庶¶
　可保全無失喪也¶
　上陽子曰左爲我右爲彼饒他爲主我爲賓彼居上而我居¶
　下彼欲動而我欲靜也仙師言求丹乃以軍敵爲喻者蓋霎¶
<pb:CK-KZ_JY175_03p019a>¶
　時間稍有不謹卽致敗失可輕易乎金丹九還惟只半箇時¶
　中造化爭馳虎龍交戰奪天地主宰之造化奪太極未分之¶
　造化奪乾坤交媾之造化奪陰陽不測之造化奪水火旣濟¶
　之造化奪五行戰剋之造化奪萬物生成之造化聚於頃刻¶
　而求一點先天眞炁以煉成丹其可不謹愼哉故此章專喻¶
　外丹法象若得外丹神仙之能事已畢是戒臨陣休輕敵也¶
　修行之士做得這一著出來方云難事還丹只此實爲最難¶
　故如來云世尊說此難事是爲甚難者此也若稍輕敵七情¶
　六賊有一不防則吾家至粹至精之寶喪矣安可輕敵乎¶

火生於木本藏鋒不會鑽研莫强攻禍發總因斯害已要須制¶
<pb:CK-KZ_JY175_03p019b>¶
伏覓金公¶
　道光曰經云火生於木禍發必剋精生於身情動必潰不會¶
　鑽研禍斯害已呂眞人曰火發七戸密牢關莫教燒破河車¶
　路此要須制伏覓金公也¶
　子野曰木中有火乃本來已抱此殺氣矣倘其一發則木必¶
　焚蓋此生殺之機隔一線地百姓昧此皆流於淫蕩邪僻之¶
　歸矣聖人察其火之將發以水制之則火不能爲害也¶
　上陽子曰木喻此身火喻精氣鋒比愛慾鑽研比修煉夫人¶
　藉父母精氣而有此身日夜長大而精氣復生乎我之身矣¶
　至於年壯我之精氣且盛而愛慾之禍至矣不可得而制伏¶
<pb:CK-KZ_JY175_03p020a>¶
　若欲制伏必得先天眞鉛方可然不得眞師指示眞鉛端的¶
　次第切莫强爲也¶

金公本是東家子送在西鄰寄體生認得喚來歸舍養[酉*巳]將姹¶
女作親情¶
　道光曰金丹作用法象有陽中之陰復陽而又陰者有陰中¶
　之陽復陰而又陽者又有內藥陰陽外藥陰陽內三性外三¶
　性內五行四象外五行四象又有內外陰陽互用法象反反¶
　覆覆不可名狀但默識心知可也吾儕親承𤣥旨不可蹉跎¶
　如不遭逢眞旨莫能洞曉其端仙翁作詩重重發明者舉一¶
　隅斯足也¶
<pb:CK-KZ_JY175_03p020b>¶
　子野曰此章與前取將坎位中心實義同¶
　上陽子曰震是東家西是兌若求兌位莫離壬如此方是認¶
　得眞不可作容易喚來旣能喚來最緊關是歸舍一節噫件¶
　件是難底勾當奚敢妄爲又安敢妄說世有一等地獄種子¶
　開口便去說禪說道賺到老死猶不知悔又豈能解圓悟禪¶
　師之語哉圓悟云腳根下廓爾是無禪之禪謂之眞禪如兔¶
　懷胚胎頂門上照燿是無道之道謂之眞道似蚌含明月此¶
　豈不是認得喚來歸舍之妙乎¶

姹女遊行自有方前行須短後須長歸來卻入黃婆舍嫁箇金¶
公作老郎¶
<pb:CK-KZ_JY175_03p021a>¶
　道光曰姹女汞也謂之汞火遊行有方者前行是外藥作用¶
　一時中用兩候故云須短也後行是內藥作用一時中用四¶
　候故云須長也有此兩用故曰自有方聖人下功煉金丹之¶
　初運汞火不出半箇時辰立得眞一之精大如黍米者餌之¶
　此爲前行須短也及乎服丹之後又運已汞火卻有十月之¶
　功此爲後須長也黃婆舍乃神室卽金胎土釡是也金公卽¶
　眞鉛也老郎卽純陽之象也¶
　子野曰姹女已之陰汞前順去後逆歸順去則片餉之間陷¶
　溺於彼逆歸則自下而上周流一身落於中宮與眞鉛合而¶
　結聖胎¶
<pb:CK-KZ_JY175_03p021b>¶
　上陽子曰姹女是已之精遊行有方者精有所行之熟路常¶
　人精每虧少但凡交感激撓一身之骨脈攪動一身之精髓¶
　情慾方動心君亦婬三尸搬於上七魄催於下方得精自兩¶
　頸而上由五臟升泥丸與髓同下自夾脊雙關至外腎交媾¶
　此謂五濁世間法此謂遊行自有方此爲常道之順也金丹¶
　則不然行顚倒之法持逆修之道大修行人煉已純熟身心¶
　不動魂魄受制情慾不干精氣滿盈如驟富之家何處不有¶
　金玉待彼一陽初動之時先天眞鉛將至則我一身之精氣¶
　不動只於內腎之下就近便處運一點眞汞以迎之此謂前¶
　行短也眞鉛旣度鵲橋之東汞與鉛混合卽隨眞鉛升轆轤¶
<pb:CK-KZ_JY175_03p022a>¶
　三車由雙關夾脊上入泥丸徧九宮注雙目降金橋下重樓¶
　入絳宮冶煉此謂遊行自有方此謂後須長也然後還歸黃¶
　庭神室交結成丹此謂歸來卻入黃婆舍而嫁金公也此謂¶
　顚倒五行而逆修也及温養十月以成眞人與天齊夀是謂¶
　老郎仙師說得次第明白如此諸家所註皆略而不詳者莫¶
　敢泄漏故也僕願天下人願後世萬萬人皆以此而成仙作¶
　佛僕亦甘受漏泄之咎眞仙聖師在上天地神明鑒之¶

縱識硃砂與黑鉛不知火候也如閒大都全藉修持力毫髮差¶
殊不作丹¶
　道光曰金丹造化全藉丁翁毫髮差殊失之千里聖人傳藥¶
<pb:CK-KZ_JY175_03p022b>¶
　不傳火從來火候少人知¶
　子野曰雖識得眞鉛眞汞不知火候聖胎不結何哉蓋火性¶
　暖而能融物之眞使其交媾若無火則鉛自鉛汞自汞各不¶
　交矣¶
　上陽子曰鼎器藥物仙師詩中發泄到盡處惟火候不留於¶
　文者蓋必要師傳若不得眞師口傳雖知藥物丹亦無成且¶
　火候次第自有數節豈愚人妄猜者所能知也¶

契論丹經講至眞不將火候著於文要知口訣通𤣥處須共神¶
仙仔細論¶
　道光曰火[言*巳]六百篇篇篇相似出入貫串與天合度天之所¶
<pb:CK-KZ_JY175_03p023a>¶
　祕愼莫傳之獲遇眞師莫容鹵莽仔細究竟¶
　子野曰火候丹中要非師勿妄猜¶
　上陽子曰有外火候有內火候古仙上聖丹經萬卷不指火¶
　候者莫敢泄天寶也僕今指出內外火候願後來學人箇箇¶
　成仙也參同契云三日月出庚外火候也崔公曰天應星地¶
　應潮外火候也純陽翁云正一陽初動中宵漏永温温鉛鼎¶
　光透簾幃外火候也這般提出大似分明廣成子曰丹竈河¶
　車休矻矻鶴胎龜息自綿綿內火候也仙師詩曰謾守藥爐¶
　看火候但安神息任天然內火候也未煉丹時最難得者是¶
　外火候也此乃有爲有作立基之事內火候則已得丹但任¶
<pb:CK-KZ_JY175_03p023b>¶
　天然斯乃大休歇大自在無爲之功也¶

八月十五翫蟾輝正是金精壯盛時若到一陽纔起處便宜進¶
火莫延遲¶
　道光曰八月十五是金水氣旺之日一陽來起復乃天上之¶
　子時內外二火功夫宜疾進也¶
　子野曰金精壯盛如八月十五夜月月爲金金旺在酉八月¶
　建酉故以比喻此時進火煉之無待其旺過而衰也¶
　上陽子曰水淸金旺天上之蟾朗星輝鉛遇癸生人間之藥¶
　物可煉正是一陽初動便莫遲延毋令鉛鼎漸虧空勞神用¶
　仙師此詩特言外火候也如此¶
<pb:CK-KZ_JY175_03p024a>¶

一陽纔動作丹時鉛鼎温温照幌幃受氣之初容易得抽添運¶
用切防危¶
　道光曰一陽子時造丹鼎內眞鉛得火煅煉光透簾幃一時¶
　之中得之甚易及乎在內卻有十月之功運用抽添要防危¶
　慮險也¶
　子野曰學者趁一陽動時而作丹鉛鼎光生眞氣易得及退¶
　藏於密尤當謹愼抽添¶
　上陽子曰崔公入藥鏡云受氣吉防成凶意同¶

𤣥珠有象逐陽生陽極陰來漸剝形十月霜飛丹始熟此時神¶
鬼也須驚¶
<pb:CK-KZ_JY175_03p024b>¶
　道光曰金液還丹者杳杳冥冥其中有精恍恍惚惚其中有¶
　物惚兮恍兮其中有象蓋自冬至進以陽火逐一陽而生眞¶
　精夏至退以陰符剝至十月還丹始熟脫胎形化爲純陽之¶
　仙豈惟萬神賓伏而已¶
　子野曰𤣥珠者藥之象藥不能自生須感陽氣而生自微至¶
　著陽極陰消十月數周大丹成就¶
　上陽子曰此言內丹法象抽添温養之事金丹大要書中所¶
　言抽添温養功夫甚詳¶

前[弓*𤣥]之後後[弓*𤣥]前藥味平平氣象全採得歸來爐裏煅煅成温¶
養自烹煎¶
<pb:CK-KZ_JY175_03p025a>¶
　道光曰月至三十日陽魂之金散盡陰魄之水盈輪故純黑¶
　而無光法象坤☷故曰晦此時與日相交在晦朔兩日之間¶
　日月交合同出同沒至於初二日感陽光而有孕漸漸相離¶
　至初三日日沒月卽現一陽於坤方娥眉於庚上於純陰輪¶
　中生一陽光卽魄中生魂法象震☳此時人身金氣初生藥¶
　苗新也至初八日二陽生法象兌☱此時魄中魂半其平如¶
　繩故曰上[弓*𤣥][弓*𤣥]前屬陽[弓*𤣥]後屬陰陰中陽半得水中之金八¶
　兩其味平平其氣象全至十五日三陽備法象乾☰此時陰¶
　魄之水消盡陽魂之金盈輪是以團圓純陽而無陰故云望¶
　夫陽極則陰生十六日輪生一陰魂中生魄法象巽☴漸漸¶
<pb:CK-KZ_JY175_03p025b>¶
　缺至二十三日二陰生法象艮☶此時魂中魄半亦平如繩¶
　故曰下[弓*𤣥]也[弓*𤣥]前屬陰[弓*𤣥]後屬陽陽中陰半得金中之水半¶
　斤其味平平其氣象全聖人採此二八擒居造化爐中烹煉¶
　温養以成還丹仙翁此章叮[口*甯]反覆使自已烹煎者良有妙¶
　哉意也¶
　子野曰前[弓*𤣥]後後[弓*𤣥]前乃日月合璧之後太陰將復生魂之¶
　時此時藥材正新得其平平之味卽採歸已與身中陰汞凝¶
　結始於温養終於烹煎此丹熟自然之事¶
　上陽子曰仙翁詩意惟欲指示三日藥生一時便修煉者亦¶
　如太陰領覽太陽初生之氣以成金丹辥陸所註意同或者¶
<pb:CK-KZ_JY175_03p026a>¶
　以前[弓*𤣥]爲上[弓*𤣥]以後[弓*𤣥]爲下[弓*𤣥]者非也¶

長男乍飮西方酒少女初開北地花若使靑娥相見後一時關¶
鎖在黃家¶
　道光曰震爲長男卽龍也兌爲少女卽虎也北地卽陰物花¶
　卽陰氣謂之陰火靑娥卽姹女龍之[弓*𤣥]氣謂之汞火修丹之¶
　士驅龍乍來就虎虎開陰戸之花以就龍龍卽動汞火與白¶
　虎交見之後一時封鎖會於黃家以產金丹而成眞人¶
　子野曰三日生魂如震陽生於坤下金水本坤之陰氣震爲¶
　來復食其坤之陰氣故喻長男乍飮西方酒震來之地乃兌¶
　之位此地得其陽生消其陰氣故喻少女初開北地花開卽¶
<pb:CK-KZ_JY175_03p026b>¶
　發之義花乃陰氣前有次發紅花陰後隨之句同靑娥卽木¶
　汞只此一時坎離交媾採藥歸巳封鎖中宮也¶
　上陽子曰酒飮西方男女有東西之位花開北地人身辨南¶
　北之稱道光已露出於前陸公復泄漏於後聞者受者信之¶
　愼之¶

兔雞之月及其時刑德臨門藥象之到此金砂宜沐浴若還加¶
火必傾危¶
　道光曰二月爲德八月爲刑時當沐浴不宜加火恐傾危也¶
　夏氏曰物極必反理勢然也故乾之上九純陽之極也聖人¶
　必以亢龍有悔戒之况金生於已旺於酉木生於亥旺於卯¶
<pb:CK-KZ_JY175_03p027a>¶
　蓋兔者卯之木雞者酉之金也金主刑木主德刑德臨門者¶
　卯酉爲二八之門乃日月出入之路陰陽晝夜之分也大道¶
　旣以陰陽日月爲主纔到卯酉極旺之地便當沐浴以專氣¶
　致柔無爲恬澹使沖和元陽充塞天地之間此心無外自然¶
　與太虛同體所謂百骸俱理正無爲若加添炎火則藥物走¶
　失必傾危矣正是抽添運用卻要防危也¶
　子野曰煉丹之法陽則進陽火陰則養陰符火符隨其消長¶
　不可易之也兔雞之月卯酉春秋平分之時陰中有陽陽中¶
　有陰故於此時不敢進火但以眞氣薰烝而爲沐浴保其危¶
　險契云八月麥生陰中有生氣二月榆死陽中有殺氣也¶
<pb:CK-KZ_JY175_03p027b>¶
　上陽子曰刑爲殺德爲功刑爲危險德爲保養旣得金砂在¶
　鼎須要温養保扶紫淸眞人尙有煙氣滿寥穴之嘆可不愼¶
　乎¶

日月三旬一遇逢以時易日法神功守城野戰知凶吉增得靈¶
砂滿鼎紅¶
　道光曰太陽太陰一月一合聖人則之故移一月之候在一¶
　日之中又移一日之候在一時辰內搬運符火守城則沐浴¶
　罷功野戰則龍虎交媾神功者進火之度抽添進退慮險防¶
　危無忽無怠故得靈砂凝結也苟或陰陽錯亂日月乖戾外¶
　火雖動內符不應必要進火退水知吉知凶旋斗厯箕暗合¶
<pb:CK-KZ_JY175_03p028a>¶
　天度自然靈胎密就神鼎增輝也¶
　子野曰太陰太陽一月一度合璧修煉之法以時易日而交¶
　離坎時乃晦盡朔來藥生之時卽非尋常時也¶
　上陽子曰一年十二度月圓月月有陽生之日一月晝夜三¶
　千刻刻刻尋癸生之時野戰則採鉛守城惟温養要知凶吉¶
　方保成功也¶

否泰纔交萬物盈屯蒙二卦稟生成此中得意休求象若究羣¶
爻謾役情¶
　道光曰冬夏二至爲一陰一陽之首子午二時爲一日一夜¶
　之元聖人運動陰符陽火協天地升降之道日月往來之理¶
<pb:CK-KZ_JY175_03p028b>¶
　攢簇四時八節二十四氣七十二候環列鼎中而生眞一之¶
　體故託諸卦象分擘於一月三旬之中以闡𤣥機以明火候¶
　若執而用爻象者非也但屯蒙爲眾卦之首以象作用生成¶
　之始造化稟受之原故朝以屯暮以蒙也否泰運用陽升陰¶
　降春分陽氣升到天地之中陰陽相半爲泰卦亦如月之上¶
　[弓*𤣥]氣候此時陰陽自然相交不進火候謂之沐浴秋分陰氣¶
　降到天地之中陰陽相半爲否卦亦如月之下[弓*𤣥]氣候此時¶
　陰陽自然交結不進火候謂之沐浴斯亦法象如此何勞執¶
　諸卦象哉¶
　子野曰陰陽一交則萬物生生而無窮使其交者火候也朝¶
<pb:CK-KZ_JY175_03p029a>¶
　屯暮蒙乃行火之綱領學者知之則其餘卦象皆自然而然¶
　上陽子曰天地未通爲否陰陽巳交爲泰屯稟生成之始蒙¶
　受養育之功此言內丹之道也¶

卦中設象本儀形得象忘言意自明後世迷徒惟泥象卻行卦¶
氣望飛升¶
　道光曰卦者火之筌蹄也伯陽作參同契演易象以明丹道¶
　喻乾坤爲鼎器象巳腹中金胎神室又以坎離爲藥物象靈¶
　胎中鉛汞也乾坤爲眾卦之父母坎離乃乾坤之眞精故以¶
　四卦居於中宮猶靈胎之在丹田處中以制外故以四卦不¶
　係運轂之數其六十卦分在一月之中搬運符火始自屯蒙¶
<pb:CK-KZ_JY175_03p029b>¶
　終於旣未周而復始如車之輪運轉不巳一日兩卦直事三¶
　十日六十卦足幷乾坤坎離四卦共六十四卦總三百八十¶
　四爻以象一年及閏月餘三百八十四日象金丹二八一斤¶
　之數一斤計三百八十四銖此皆比喻設象如此苟明火候¶
　則卦爻爲無用學者反泥此而行卦氣勞形苦思而望飛升¶
　者不亦悲乎得魚忘筌得兔忘蹄若反執此筌蹄爲魚兔去¶
　道遠矣¶
　子野曰先師借易卦陰陽爲喻不過行自巳造化若泥象執¶
　文按圖索駿者去道遠矣¶
　上陽子曰丹道喻乾坤爲鼎器者使知男女龍虎喻坎離爲¶
<pb:CK-KZ_JY175_03p030a>¶
　藥物者則知鉛汞是龍虎所產之物世人執於易之辭不明¶
　卦之用不明卦之用不知易之道欲明易之道道在身中不¶
　屬卦氣¶

天地盈虛自有時審能消息始知機由來庚甲申明令殺盡三¶
尸道可期¶
　道光曰夫天地上下相去八萬四千里冬至之日地中一陽¶
　升一日之中升四百六十六里零二百四十步五日爲一候¶
　升二千三百三十三里零一百二十步三候爲一氣升七千¶
　里三氣爲一節其卦屬泰卽立春之日也升二萬一千里二¶
　節爲一時計九十日陽氣上升共前四萬二千里正到天地¶
<pb:CK-KZ_JY175_03p030b>¶
　之中是時春分之節其卦屬壯陰中陽半其氣變寒爲温萬¶
　物發生之時也自此而後陽氣升入陽位亦如前升九十日¶
　通前共一百八十日爲夏至之節陽氣共升八萬四千里而¶
　到天是時陽中之陽爲純陽屬乾卦也其氣變温爲𤍠萬物¶
　茂盛之時其陽盈滿天地之間故曰盈也陽極則陰生故夏¶
　至一陰自天而降亦如前十五日陰氣下降七千里三氣爲¶
　一節至四十五日立秋節陰氣下降二萬一千里其卦屬否¶
　二節爲一時計九十日陰氣下降共前四萬二千里正到天¶
　地之中是時秋分之節其卦屬觀陽中陰半其氣變𤍠爲涼¶
　萬物結實之時也自此而後陰氣降入陰位亦如前漸降九¶
<pb:CK-KZ_JY175_03p031a>¶
　十日共前一百八十日爲冬至節陰氣共降八萬四千里而¶
　到地是時陰中之陰爲純陰坤卦也其氣變涼爲寒萬物收¶
　藏之時也故曰虛也天地盈虛因月而見月從日生以月晦¶
　朔爲冬至初三日震庚月華生光以兩日半三十時當爲一¶
　氣之候初八日兌丁上弦應春分之節陰中陽半也至十五¶
　日乾甲周滿陽魂盈輪純陽無陰故曰盈也比夏至之節月¶
　華盈輪爲純陽十六日巽辛一陰生也二十三日艮丙下弦¶
　應秋分之節陽中陰半也三十日坤乙消盡明光陰魄盈輪¶
　純陰無陽比冬至之節也故曰虛也聖人消息天地盈虛之¶
　機移一年氣候在一月之中以初一日一陽生爲冬至兩日¶
<pb:CK-KZ_JY175_03p031b>¶
　半當一月氣候至上弦時陰中陽半卽春分也至十五日得¶
　四月氣候月光圓滿爲純陽之氣盈輪故曰盈十六日一陰¶
　生爲夏至至下弦時陽中陰半卽秋分也三十日得十月節¶
　候月盡黑爲純陰陰氣消輪故曰虛終而復始循環不巳聖¶
　人運動陰符陽火一依天地盈虛循環升降周而復始依約¶
　六十四卦法庚甲圓缺之理亦猶人君申明號令戮盡陰尸¶
　道可期也¶
　子野曰學者見天地盈虛消息之理則而行之於巳趁其申¶
　明生庚滿甲之令朔後望前採取天地盈時之氣歸於身中¶
　煉而成丹則尸鬼烏得不滅¶
<pb:CK-KZ_JY175_03p032a>¶
　上陽子曰潮來則盈潮去則虛此天地之盈虛月滿則盈月¶
　缺則虛此日月之盈虛春生夏長秋斂冬肅此四時之盈虛¶
　氣旺則盈氣散則虛此人身之盈虛癸生則盈望遠則虛此¶
　金丹之盈虛長春眞人云猶氣鞠之氣氣實則壯氣餒則虛¶
　此氣之盈虛最要人能消息用之學者下功之初先去三尸¶
　六賊煉得心如太虛六根淨盡方可入室而煉大丹¶

要得谷神長不死須憑玄牝立根基眞精旣返黃金室一顆靈¶
光永不離¶
　道光曰陰陽不測之謂神感而遂通如谷應聲故曰谷神夫¶
　神因氣立氣因精生精能生氣氣能生神故神氣爲一身主¶
<pb:CK-KZ_JY175_03p032b>¶
　宰一身爲神氣之府形不得神而氣不生神不得氣而精不¶
　生神氣精不得形則不能立三者相須始有生也若學長生¶
　根基全憑玄牝玄牝旣立然後長生可致萬物莫不由此二¶
　物而生因此二物而死實爲天地之根五行之祖陰陽之元¶
　萬化之基聖人憑此以成外丹藉此以就內藥故得眞精返¶
　於黃金之室變爲一顆靈光化形爲氣化氣爲神形神俱妙¶
　與道合眞隱顯莫測眞精者乃華池中神水之眞金也又名¶
　金胎神室者乃丹田混元宮中有眞一之精在天爲天一之¶
　水也　子野曰谷者養也玄牝者陰陽也人欲養神長生必¶
　須憑此陰陽旣濟則金精復歸我中宮如一顆明珠長存也¶
<pb:CK-KZ_JY175_03p033a>¶
　上陽子曰谷神不死是謂𤣥牝𤣥牝之門是謂天地根此老¶
　子之言仙師再爲後人明之立根基者蓋𤣥牝乃人身出入¶
　之門戸金丹由此而修合大修行人先要洞明𤣥牝之旨是¶
　陰陽媾精之處方得一顆靈光之珠也¶

𤣥牝之門世罕知休將口鼻妄施爲饒君吐納經千載爭得金¶
烏搦兔兒¶
　道光曰𤣥牝之門是謂天地根舉世學人莫能知此非遇眞¶
　師指示孰能曉哉自開闢以來非此𤣥牝二物安能生萬物¶
　哉夫內外二丹從此而立聖人祕之曰偃月爐懸胎鼎也金¶
　烏卽金丹也以此金丹乃能制已之陰汞似猫捕鼠如鷹搦¶
<pb:CK-KZ_JY175_03p033b>¶
　兔不能逃遁或者以兩腎中間混元一穴爲𤣥牝非也蓋𤣥¶
　牝乃二物豈可通作一穴言之若無此二物何以造化萬物¶
　豈可指凡體一穴而通論哉又以口鼻爲𤣥牝者大可笑也¶
　子野曰前章只說得𤣥牝二字再於此章發明一門字其理¶
　深妙門者出入往來之所陰陽交會之地不得心傳口授之¶
　眞何可强猜而知之乎¶
　上陽子曰𤣥牝之門四字自老子指出之後後來眞師仙聖¶
　得以下手而煉大丹愚人以口鼻爲𤣥牝以吐納爲是道如¶
　斯謬戾何由得烏兔之交合哉¶

異名同出少人知兩者𤣥𤣥是要機保命全形明損益紫金丹¶
<pb:CK-KZ_JY175_03p034a>¶
藥最靈奇¶
　道光曰經云無名天地之始有名萬物之母又云兩者同出¶
　而異名方其無也眞一之炁不可見故爲天地之始及其有¶
　也眞一之珠現空懸中故爲萬物之母在天曰離爲汞在地¶
　曰坎爲鉛其本則一其用則異同謂之𤣥𤣥之又𤣥上士至¶
　人執此兩者之𤣥機以明損益以治諸身則形可全而命可¶
　保所謂損者五行順而常道有生有滅是也所謂益者五行¶
　逆而丹體常靈常存是也吁神聖哉純陽紫金之藥隱爲天¶
　地之始顯爲萬物之母故曰紫金丹藥最靈奇當知仙翁嗟¶
　嘆不盡之意也¶
<pb:CK-KZ_JY175_03p034b>¶
　子野曰一炁分爲陰陽故有異名後皆從太極而生故曰同¶
　出此陰陽修煉之要機保我之命全我之形無損於彼有益¶
　於我神哉水中之金乎¶
　上陽子曰異名者有無也竅妙也始與母也𤣥與牝也此陰¶
　陽交合之所金丹化生之處上根之士必先悟此兩者然後¶
　可煉紫金丹也¶

始於有作人難見及至無爲眾始知但見無爲爲要妙豈知有¶
作是根基¶
　道光曰筌蹄方在手莫我知也夫到岸不須船十目俄瞠視¶
　凡聖雜市朝魚龍混通衢懊恨世間人對面不相識¶
<pb:CK-KZ_JY175_03p035a>¶
　子野曰採藥行火得無爲乎但知無爲不知有作何以結丹¶
　上陽子曰到老無爲如何得藥入室採鉛是云有作大隱市¶
　朝又誰知覺欲成匡郭先立鄞鄂得一黍珠方是不錯九載¶
　坐忘無爲功博行滿三千與眾共樂若只無爲不先有作此¶
　乃愚夫自相執著慇懃數語以詔後學¶

黑中有白爲丹母雄裏懷雌是聖胎太乙在爐宜愼守三田聚¶
寶應三台¶
　道光曰鉛中取銀卽爲丹母朱裏取汞卽爲聖胎二物感化¶
　結在爐中精明氣候恪守規中分毫無差故得三性聚會結¶
　成丹寶上應三台也¶
<pb:CK-KZ_JY175_03p035b>¶
　子野曰黑中有白是水中之金卽坎中之陽氣人能採此眞¶
　陽之氣結而成胎所謂雄裏懷雌也採藥之際當以太乙主¶
　人爲念倘不愼守人欲橫流則喪吾珍主人得不爲之異乎¶
　上陽子曰黑中有白乃陰中有陽外丹法象雄裏懷雌乃陽¶
　中有陰內丹法象太一在爐尤宜愼守則三田之寶聚矣¶

恍惚之中尋有象杳冥之內覓眞精有無從此自相入未見如¶
何想得成¶
　道光曰恍惚中有物者龍之[弓*𤣥]氣也杳冥中有精者虎之[弓*𤣥]¶
　氣也二[弓*𤣥]之氣恍恍惚惚杳杳冥冥視之不見聽之不聞眞¶
　一之炁靈而無形眞一子云無者龍也有者虎也無者汞氣¶
<pb:CK-KZ_JY175_03p036a>¶
　也有者鉛金也無因有激之而成象有因無感之而有靈故¶
　得黍米空懸霞光耀日也兀兀思存塵埃心地誰與共言矣¶
　子野曰煉金丹者須於杳冥恍惚之內得其眞精有象始爲¶
　了事若未得師傳不可以智識猜度¶
　上陽子曰經云恍兮惚其中有物惚兮恍其中有象杳兮冥¶
　其中有精其精甚眞其中有信金丹之道斯言盡矣仙師再¶
　題出可謂甚親甚切倘非言傳心授之眞何必枯坐存想乎¶

四象會時𤣥體就五行全處紫金明脫胎入口身通聖無限龍¶
神盡失驚¶
　道光曰四象五行會時眞一之精結成黍米紫色光明密運¶
<pb:CK-KZ_JY175_03p036b>¶
　於內將來脫胎入口通神天地龍神盡失驚也夏氏曰四象¶
　者靑龍白虎朱雀𤣥武也五行者金木水火土也大道虛無¶
　以金丹爲𤣥妙金丹雖妙不過攢簇五行和合四象也四象¶
　一會則𤣥體必就五行旣合則丹光自明非曰存心之火想¶
　腎之水也亦非曰肝爲龍肺爲虎也天生人物人生靈寶五¶
　行攢於此四象聚於此苟得𤣥機烹成大藥脫胎入口超凡¶
　入聖無限龍神盡皆驚畏¶
　子野曰十月數周聖胎完具遍身通聖神明得不驚乎¶
　上陽子曰一得永得自然身輕到此功滿丹靈方是大丈夫¶
　也¶
<pb:CK-KZ_JY175_03p037a>¶

華池宴罷月澄輝跨箇金龍訪紫微從此眾仙相見後海潮陵¶
谷任遷移¶
　道光曰華池宴罷得丹成功脫胎神化肌膚若冰雪綽約若¶
　處子御氣乘雲遨遊八極飽觀塵世海變桑田也¶
　子野曰華池乃產藥之地宴罷乃採藥已足聖胎完備身外¶
　有身朝元謁帝蓬萊仙島無所往而不可也¶
　上陽子曰華池卽曲江卽坎宮之戸金丹由是而成功圓到¶
　此天仙之位也此章亦紫陽仙師自頌以詔後世¶

要知金液還丹法須向家園下種栽不假吹噓幷著力自然果¶
熟脫眞胎¶
<pb:CK-KZ_JY175_03p037b>¶
　道光曰此道甚近家園自有宜急下功若非其類愈求愈遠¶
　若得同類又何著力之有¶
　子野曰採藥他家而歸自己家園下栽培以至成熟自然之¶
　妙非用人力也¶
　上陽子曰還丹之法蓋家園自有金花種子自可栽培不須¶
　爐火吹噓功成丹熟脫胎方外道人圓頂禪衲要知家園之¶
　妙在朝市間維摩傅大士輩皆得此園而下種故如來號之¶
　曰給孤獨園也¶

休施巧僞爲功力認取他家不死方壺內旋添延命酒鼎中收¶
取返魂漿¶
<pb:CK-KZ_JY175_03p038a>¶
　道光曰修眞之士多執非類巧僞之法施功於已安有成就¶
　晚學不肯下問於人若悟他家有不死之藥能於鼎中採取¶
　返本之陽丹腹內旋添延命之酒水火二物者乃修身之至¶
　寶不死之良方也¶
　子野曰此道乃眞陰眞陽逆合而盜其殺機中之生氣耳卽¶
　非三峰採戰其他巧僞淫蕩之術酒與漿皆神水也¶
　上陽子曰前云家園下種此云他家不死豈非兩物乎延命¶
　酒返魂漿二者卽眞精眞氣經云仙人道士非有神積精累¶
　氣以爲眞是也¶

雪山一味好醍醐傾入東陽造化爐若過崑崙西北去張騫始¶
<pb:CK-KZ_JY175_03p038b>¶
得見麻姑¶
　道光曰雪山喻白色西方金之象比金丹一粒味若醍醐餌¶
　歸丹田造化爐中崑崙在海水中我身之崑崙本在下元海¶
　水中生出狀若崑崙故曰崑崙山實發火之處崑崙頂有門¶
　名曰𤣥門又曰天門又曰命門在西北乾位張騫象乾卦又¶
　象眞汞爲陰火麻姑象坤卦又象眞鉛爲陽火言發火自崑¶
　崙𤣥門而入則鼎內眞鉛始見眞汞而有變化方見眞胎內¶
　融眞火外接坤策變乾策陰水返陽符兩火交通鉛汞結合¶
　神仙之道根本於斯張騫乘槎至月宮遇女宿喻其陰陽相¶
　會之意¶
<pb:CK-KZ_JY175_03p039a>¶
　子野曰醍醐乃坎中金液取歸離中離卽我也然後運之由¶
　尾閭經泥丸自腹中至丹田與身中陰汞混合爲一矣¶
　上陽子曰雪山乃至陰之地陰中有陽故云好醍醐經云醍¶
　醐灌頂者此也傾入者他反居上也我屬東故云東陽我之¶
　玄門曰造化爐崑崙張騫道光巳解昔佛在雪山修行者卽¶
　此是也古人因有其地而名之故多假名以象物爾¶

不識陽精及主賓知他那箇是疎親房中空閉尾閭穴誤殺閻¶
浮多少人¶
　道光曰鍾離翁云四大一身皆屬陰不知何物是陽精蓋陽¶
　精是眞一之精乃至陽之氣號曰陽丹巳之眞氣屬陰爲一¶
<pb:CK-KZ_JY175_03p039b>¶
　身之主以養百骸及陽丹自外來制巳之陰汞卽是陽丹返¶
　爲主而巳之陰汞返爲賓也二物相戀結成金砂自然不飛¶
　不走然後加火煅煉遂成還丹也故陽丹在外謂之疎巳之¶
　陰氣在內謂之親返此親疎巳定賓主卽成道也迷徒不達¶
　此理卻行房中御女之術强閉尾閭名爲煉陰以此延年實¶
　抱薪救火耳陰符經云火生於木禍發必剋可不愼乎¶
　子野曰陽精實坎中之金雖從外來本身內之物惟有同出¶
　異名之一間耳¶
　上陽子曰陽精雖是房中得之而非御女之術若行此術是¶
　邪道也豈能久長故佛云是人行邪道不能見如來倘非眞¶
<pb:CK-KZ_JY175_03p040a>¶
　師指示陽精之路則諸旁門皆爲邪道世之盲師以採陰三¶
　峰御女之術轉相授受所謂以盲引盲及臘月三十夜到來¶
　反怨丹經虛誑終不回思自巳錯謬故仙翁直露此詩¶

萬物芸芸各返根返根復命卽長存知常返本人難會妄作招¶
凶往往聞¶
　道光曰經云萬物芸芸各歸其根歸根曰靜靜曰復命復命¶
　曰常知常曰明不知常妄作凶夫人未生之前冥然無知混¶
　乎至朴及其生也禀以陰陽受之父母聖人立法逆而修之¶
　奪先天一炁以爲丹母賊陰陽始炁以爲化基煉形返入於¶
　無形煉氣復歸於至朴煉神而與道合眞故云返根復命卽¶
<pb:CK-KZ_JY175_03p040b>¶
　常存也能知常道而返其本者聖人也是以長生不知常道¶
　而妄作者羣迷也是以招凶¶
　子野曰萬物如草木之類猶能歸根返本以厯嵗月人爲萬¶
　物之靈動至死地反不能如草木也此道乃歸根返本之道¶
　卻爲尋常妄爲而招凶也¶
　上陽子曰萬物有歸根之時至人明長生之理草木遇陰之¶
　極則歸其根待春而復茂世人氣血將衰須求歸根之道可¶
　以回老可以返嬰可以長生噫歸根卽還丹也常者乃常俗¶
　之世法修諸常俗世法深深密密方能返本還元是爲知常¶
　所以大隱市廛者要人不能識也倘幾事不密而爲之是以¶
<pb:CK-KZ_JY175_03p041a>¶
　妄作而招凶謗故達磨遠來東土求成佛者欲避凶而遠謗¶
　也六祖禪師隱於四會獵人中者亦避凶而求成佛後道光¶
　禪師旣得石眞人傳無奈之何只得復俗依有力以了茲事¶
　我重陽帝君居活死人墓以成道太虛眞人往武夷七月長¶
　生眞君往洛陽三年古人波波吒吒只爲此事今時學者偶¶
　[言*巳]前賢一言兩語以爲是道儘日談論又有一輩小慧之人¶
　不參仙聖所爲乃謗修行之事曰世有生必有死安有久視¶
　之道此乃地獄種子甘分輪迴次有執著之輩因人略指旁¶
　門小徑便云能行旣不遇眞仙至人又不知歸根復命又不¶
　知出世間法亦不知同類是何物倘或知之且不能韜晦於¶
<pb:CK-KZ_JY175_03p041b>¶
　常俗中了其有爲之大事卻無忌諱而妄爲者豈不招乎凶¶
　殃哉故經云知常曰明不知常妄作凶知常容容乃公是也¶

歐冶親傳鑄劍方莫耶金水[酉*巳]柔剛煉成便會知人意萬里誅¶
妖一電光¶
　道光曰歐冶鑄劍上帝遣神女爲之侍爐制以金水[酉*巳]以柔¶
　剛劍成誅妖如一電光其間靈異若此聖人鑄劍功亦如之¶
　以天地爲爐冶以陰陽爲水火[酉*巳]以五行制以神氣煉成寶¶
　劍能曲能直能柔能剛能善能惡能圓能方心有所思意有¶
　所適飛揚誅斬一電光耳此乃自然神劍也修丹之士若無¶
　此劍猶取魚兔而乏筌蹄也仙翁作歐冶之事而言之實𤣥¶
<pb:CK-KZ_JY175_03p042a>¶
　珠之罔象也¶
　子野曰煉丹採藥全憑慧劍降魔誅妖倏忽變化瞬息萬里¶
　慧劍若無鋒利妖魔豈不爲害乎¶
　上陽子曰要鑄此劍非用凡金凡鐵蓋鑄此神劍乃天地之¶
　根陰陽之骨內斬三尸外誅凶惡愚者以此劍殺其身聖人¶
　以此劍飛其神旌陽使五仙童女戲劍誅斬妖蛟洞賓以三¶
　淸寶劍精靈滅迹在佛亦云金剛寶劍實成仙佛之器耳¶

敲竹喚龜吞玉芝鼓琴招鳳飮刀圭近來透體金光現不與凡¶
人話此規¶
　道光曰竹乃虛心之物無情之義也琴乃樂之正音和諧之¶
<pb:CK-KZ_JY175_03p042b>¶
　義也龜卽黑虎鳳卽赤龍龍之[弓*𤣥]氣曰玉芝虎之[弓*𤣥]氣曰刀¶
　圭言龍虎是無情之物而能交媾故曰敲竹猶兩物相敲擊¶
　之意龍虎相交爲夫婦是以和諧故曰鼓琴龍虎交則二[弓*𤣥]¶
　之氣相吞相啖煉就還丹透體金光𤣥黃燦爛風生兩腋跳¶
　出人間¶
　子野曰玉芝刀圭皆藥之異名藥生坎中坎有乾陽乾爲金¶
　爲玉故喻爲玉芝刀圭敲竹鼓琴乃陰陽相求之和聲竹則¶
　虛心應而無欲琴則正音和而不亂此聲之感非尋常邪僻¶
　情僞鄭衞之音喚龜招鳳所謂本乎天者親上本乎地者親¶
　下入藥鏡謂之上鵲橋下鵲橋之義又離爲禽爲南方朱鳳¶
<pb:CK-KZ_JY175_03p043a>¶
　喻坎招離翕受其藥離卽我也¶
　上陽子曰竹是中通外直之物爲其不直則敲之要其能應¶
　於物琴乃徽[弓*𤣥]相和之意爲其不和則調之庶能克濟所事¶
　玉芝卽乾龍刀圭爲坤物喚龜屬我招鳳屬彼若非太和則¶
　他安能招我鳳乎修行之人卦氣已過竹不應物可不擊乎¶
　擊卽敲也琴若不和可不調乎調卽鼓也是以七十八十至¶
　百二十嵗皆可還丹是此道也中人常士烏可語此邪師妄¶
　人烏能知此此非眞仙聖師盟天口授孰得而知之乎昔我¶
　紫瓊公常侍太虛眞人偶一辯士求見曰敲竹喚龜吞玉芝¶
　敢問我師如何是喚龜太虛曰喚龜我當語汝我且問你如¶
<pb:CK-KZ_JY175_03p043b>¶
　何是敲竹辯士曰上上關捩太虛曰我不問上上關捩且說¶
　如何是敲竹辯士曰密密深機太虛曰你這言句是長連牀¶
　上學來底你將去與天下人論辯去我這裏不是你喚龜處¶
　其人不悟令紫瓊拖出後問紫瓊曰汝知敲竹否曰寂然不¶
　動感而遂通曰汝知喚龜否曰禮下於人必有所得曰適來¶
　辯士何以不言紫瓊曰彼未得師强猜不得太虛復誡曰知¶
　之非難行之爲難也¶

藥逢氣類方成象道在希夷合自然一粒靈丹吞入腹始知我¶
命不由天¶
　道光曰有物混成先天地生聖人强名之曰混元眞一之炁¶
<pb:CK-KZ_JY175_03p044a>¶
　視之不見聽之不聞搏之不得聖人以同類二八初[弓*𤣥]之氣¶
　感而遂通結成靈丹象空懸之中一粒寶珠取而餌之立乾¶
　已汞化爲純陽之軀與天齊年朝元子曰死生盡道由天地¶
　性命元來屬汞鉛豈非我命在我不在天耶¶
　子野曰道自是道淸淨爲要藥自是藥得類乃成若求非類¶
　徒勞心力¶
　上陽子曰易云西南得朋乃與類行若二陽同處則成亢旱¶
　豈有情性相感哉二陰同室則必爭安得陰陽相類哉蓋陰¶
　從陽方爲類鉛投汞方成藥藥化爲丹丹化爲神形神俱妙¶
　與道合眞是謂命在我也¶
<pb:CK-KZ_JY175_03p044b>¶

赫赫金丹一日成古仙垂語實堪聽若言九載三年者盡是推¶
延款日程¶
　道光曰金丹大藥下功不逾半箇時立得服餌此言一日者¶
　聖人促一年氣候在一月之中又以一月氣候移在一日之¶
　中復以一日作用移在一箇時辰之內故通言一日仙翁曰¶
　以時易日法神功此取半箇時也金丹入口立躋聖地如此¶
　之妙奚可以九載三年而遷延嵗月以款日程也哉¶
　子野曰作丹之法大要汞與鉛合則片餉之間丹頭卽結但¶
　究鉛生之時斯時也萬物萌芽有氣無質水源至淸且道這¶
　時是甚麽時咦今年初盡處明日未來時¶
<pb:CK-KZ_JY175_03p045a>¶
　上陽子曰煉丹之法要知他家活子時也非天下之至妙孰¶
　能與於此哉¶

大藥修之有易難也知由我亦由天若非積行修陰德動有羣¶
魔作障緣¶
　道光曰魔障在彼修持在我陰德旣宏靈丹可冀¶
　子野曰金丹大道古人以萬劫一傳非等閒之細事道旣高¶
　魔必盛非以陰德相扶恐有剉志之患¶
　上陽子曰前云我命不由天是造化之妙在乎我此章言由¶
　我亦由天蓋修還丹須要先積陰德夫施與不求報陰德也¶
　積善無人知陰德也不陷人於險陰德也暗中作方便陰德¶
<pb:CK-KZ_JY175_03p045b>¶
　也大修行人自已積德未充鮮不爲外魔所攻若能回思內¶
　省發大忍辱精進則魔障化爲陰德經云彼以禍來我以福¶
　往彼以怨來我以德報皆陰德之盛祛魔之功也¶

三才相盜及其時道德神仙隱此機萬化旣安諸慮息百骸俱¶
理證無爲¶
　道光曰天地以四時盜萬物故有榮枯而不能長榮萬物以¶
　五味盜人故有生死而不能長生人以五行盜萬物故有存¶
　毁而不能長存三盜旣宜三才旣安是以有生有死有榮有¶
　枯有存有毁有物有我紛紛而起循環無端此乃自然之道¶
　若能混此三盜爲一返其機而動之逆其時而食之則百體¶
<pb:CK-KZ_JY175_03p046a>¶
　俱理而萬化自安諸慮自息是無爲之道證矣¶
　子野曰盜者使人不知不覺而竊其所有之謂修煉之法竊¶
　天地之機盜殺中之生氣爾得其理則百骸安¶
　上陽子曰盜者非世俗之所謂盜也是金丹之法盜其先天¶
　先地一點眞陽之始炁以煉還丹此乃道高德重神仙中人¶
　方能隱用此機而非讒德殄行庸常之人所可知之偶或知¶
　之非疑則惑何哉緣無德故也故云道德神仙隱此機¶

陰符寶字逾三百道德靈文滿五千今古上仙無限數盡於此¶
處達眞詮¶
　道光曰二經爲羣經之樞轄諸子之機紐也¶
<pb:CK-KZ_JY175_03p046b>¶
　上陽子曰陰符道德丹經之祖書上仙皆藉之爲筌蹄修之¶
　成道然其旨意𤣥遠世薄人澆不能達此故仙師作此悟眞¶
　篇使後學者一見了然易於領悟而行之爾是知陰符道德¶
　悟眞篇三書同一事也¶

饒君聰慧過顏閔不遇眞師莫强猜只爲金丹無口訣教君何¶
處結靈胎¶
　道光曰昔黃帝參廣成子而授道老子感商容而授道尹眞¶
　人拜太上而授道祖天師感太上而授道許眞仙禮諶母而¶
　授道抱朴子眞人幼學道年至六十厯覽萬書知齊十哲慧¶
　過顏閔莫能自悟後遇鄭思遠眞人授之口訣方敢下手修¶
<pb:CK-KZ_JY175_03p047a>¶
　煉大丹自上聖高眞祖師神仙皆以口口相傳心心相授今¶
　仙翁自云曩以至人未遇口訣難逢遂至寢食不安後至熙¶
　甯己酉嵗以夙志不回初誠愈恪遂感眞人授以金丹藥物¶
　火候之訣正所謂指流知源語一悟百又契云著情於竹帛¶
　又恐泄天符若遂結舌喑絕道獲罪誅是不敢祕亦不敢泄¶
　也隱在諸丹經中但要眞師指示而已後序云此悟眞篇中¶
　所歌詠大丹藥物火候細微之旨無不備悉倘好事者夙有¶
　仙骨觀之則智慧自明可以尋文解義如此乃天之所賜非¶
　某之輒傳也然萬萬學人未聞一二也今道光又加註釋然¶
　而亦不敢漏露輕泄吾儕旣學道自當不恥下問若恥下問¶
<pb:CK-KZ_JY175_03p047b>¶
　則去道遠矣若欲求道須勤下問切莫强猜千經萬論惟布¶
　枝條至道不繁獨傳心印未遇眞師强猜不得¶
　子野曰非師口訣眞要則從何處而下手¶
　上陽子曰九流百家一應藝術皆可留之紙上或可以智慧¶
　猜曉而知惟獨金丹一事非得眞師逐節指示不可强以意¶
　會或者得師略言鼎器而不知藥生之時亦不成丹旣知藥¶
　物而不知火候亦不成丹旣知火候而不知顚倒亦不成丹¶
　旣知顚倒而不知煉已細微亦不成丹旣知煉已細微而不¶
　知法財兩用亦不成丹崔公入藥鏡云差毫髮不成丹噫世¶
　之愚人恃其機鋒欲以言語話會恃其聰慧欲以心領意會¶
<pb:CK-KZ_JY175_03p048a>¶
　或因邪僻而行採戰或只枯坐自謂無爲如此等所爲非但¶
　於身無益反爲法門之罪人也仙師慈悲甚至詩句迫切沾¶
　丏後來者多矣¶

了了心猿方寸機三千功行與天齊自然有鼎烹龍虎何必擔¶
家戀子妻¶
　道光曰此言甚切何故不知返也¶
　上陽子曰天地之功春生夏長秋收冬藏萬物榮枯星宿遷¶
　斡造化運轉只三百六十日爲一始終之成功也修行之人¶
　制御心猿滌洗方寸收寶珠於愛河之內只半箇時守還丹¶
　於神室之中幾三千日功備造化德伏鬼神豈非功行與天¶
<pb:CK-KZ_JY175_03p048b>¶
　齊乎¶

未煉還丹須速煉煉了還須知止足若也持盈未已心不免一¶
朝遭殆辱¶
　道光曰若未煉丹急須下手時不待人旣煉丹畢抱一守成¶
　面壁九年斯道宏矣¶
　上陽子曰未煉還丹急須煉之若已煉丹急須去之佛云道¶
　成之後丹房器皿委之而去若不去之則心境現前恐有殆¶
　辱之患紫淸白眞人云半夜忽風雷此其證也是以達磨去¶
　長蘆而入少林冷坐者無一朝之患也¶

須將死戸爲生戸莫執生門號死門若會殺機明反覆始知害¶
<pb:CK-KZ_JY175_03p049a>¶
裏卻生恩¶
　道光曰陰陽五行順之則生逆之則死此常道也不生之生¶
　則長生不順之順爲至順此丹道也若能明此則害裏生恩¶
　男兒有孕也¶
　上陽子曰詩云來時門戸急重修今人若達此理明生死之¶
　機識顚倒之用知返還之妙轉生殺之戸以苦爲樂以忍收¶
　恩何憂其不仙乎¶

禍福由來互倚伏還如影響相隨逐若能轉此生殺機反掌之¶
間災變福¶
　道光曰陽主生曰福陰主殺曰禍陰消則陽長陽極則陰生¶
<pb:CK-KZ_JY175_03p049b>¶
　互相倚伏此常道也若以生殺之機逆而修之反掌之間災¶
　中變福害裏生恩男兒有孕此丹道也¶
　子野曰所謂五行順行法界火坑五行顚倒大地七寶¶
　上陽子曰造化在吾掌握禍福由我修持順則生人逆則生¶
　丹世人爲不知轉生殺之機是以輪迴而無了期又烏知成¶
　佛作仙之道止一反掌間耳¶

修行混俗且和光圓卽圓兮方卽方顯晦逆從人莫測教人爭¶
得見行藏¶
　道光曰被褐懷玉和光同塵剖破藩籬無我無人老子云和¶
　其光同其塵和同天人之際實修行之祕要¶
<pb:CK-KZ_JY175_03p050a>¶
　子野曰外圓內方者是有爲也道之所爲奚可令人見之乎¶
　上陽子曰仙師廣大慈悲非特以金丹之祕開悟後人幷以¶
　世間法終始叮[口*甯]何其切也夫金丹之最難者混俗也要深¶
　不可識者和光也雖有妙用而不露鋒芒者方圓應世也濳¶
　搬造化而不顯圭角者孰知行藏也凡此數者實爲大修行¶
　之上事道光得杏林之語卽棄僧伽黎復俗以了大事豈非¶
　混俗乎六祖得五祖之言入於獵人之中無人知覺豈非混¶
　俗乎我太虛眞人得黃房公妙旨去隱武夷七箇月方成道¶
　豈非和光乎今者黃緇之流圓其頂而衲其衣髽其髻而方¶
　其袍此豈知吾有大患爲吾有身之聖訓乎又安知此身相¶
<pb:CK-KZ_JY175_03p050b>¶
　反爲入室之大患乎所以大隱市廛者使人不可得而測度¶
　修出世間法者要人不得而知行藏故老子曰迎之不見其¶
　首隨之不見其後又曰惟不可識故强爲之容明達到此回¶
　思愚夫俗子欲以機鋒巧詐剽識淫蕩而求道者遠之又遠¶
　矣蓋仙翁惟恐後學不悟故於六十四首詩中字字明心言¶
　言貫性叮[口*甯]反覆泄盡天機直願溥度羣生同登仙境可謂¶
　慈之至者也大修行人至此可不三復其詩以求成道之勳¶
　業乎¶
¶	
<pb:CK-KZ_JY175_04p001a>¶
@fw1重刊道藏輯要¶
　
* 悟眞篇¶
紫陽眞人張伯端著¶
　　　　　　　　　　　　　　紫賢眞人辥道光注¶
　　　　　　　　　　　　　　子野眞人陸　墅注¶
　　　　　　　　　　　　　　上陽子　陳致虛注¶

** 　　五言八句(一首以象太乙含眞氣之妙)¶

女子著靑衣郎君披素練見之不可用用之不可見恍惚裏相¶
逢𥥆冥中有變一霎火熖飛眞人自出現¶
　道光曰女子乃龍之[弓*𤣥]氣號曰木姬生於靑龍故云著靑衣¶
<pb:CK-KZ_JY175_04p001b>¶
　也郎君乃虎之[弓*𤣥]氣號曰金郎生於白虎故云披素練也有¶
　質可見者乃後天生滓質之類故可見不可用無質不可見¶
　者初[弓*𤣥]之氣恍恍惚惚杳杳冥冥故可用不可見也惟混元¶
　眞一之炁生於天地之先居於恍惚之中出於杳冥之內絪¶
　緼磅礴通靈變化此無中生有也眞人者金丹也聖人移一¶
　年之氣候攢在一時辰內又於一時辰中作六候只於二候¶
　之中運火煅煉立得眞一之氣結成一粒現在北海之中如¶
　黍米豈非一霎時中火功一止眞人出現此道妙矣非遇眞¶
　師親傳口訣其孰與於此哉¶
　子野曰女子著靑衣木汞也郎君披素練水金也陰陽相合¶
<pb:CK-KZ_JY175_04p002a>¶
　彼此以形質未露之炁交於杳冥恍惚之中庶乎可用倘形¶
　資旣兆則爲後天不可用矣¶
　上陽子曰此詩八句括盡一部丹經之妙用首句是震家事¶
　謂木汞屬我二句是兌宮事謂金鉛屬他三句則生人物矣¶
　四句乃以煉丹五句爲入室下功六句乃防危慮險七句卽¶
　丹成九轉八句謂行滿三千仙師布流此詩者惟欲指出先¶
　天混元眞一之炁卽太乙所含之初炁學者可不求師乎¶

*** 　　西江月(凡十二首以象十二月仙師曰西者金之方江者水之體月者丹之用)¶

內藥還同外藥內通外亦須通丹頭和合類相同温養兩般作¶
用　內有天然眞火爐中赫赫長紅外爐增減要勤功妙絕無¶
<pb:CK-KZ_JY175_04p002b>¶
過眞種¶
　道光曰夷門破迷歌云道在內來安爐立鼎卻在外道在外¶
　來而坎離鉛汞卻在內此明內外二藥也外藥者金丹是也¶
　造化在二八爐中不出半箇時立得成就內藥者金液還丹¶
　是也造化在自已身中須待十箇月足方能脫胎成聖二藥¶
　作用雖略相同及其用功火候實相遠矣吾儕下功外丹和¶
　合丹頭之際龍虎交戰之時金木相啖水火相激分毫不可¶
　差忒差忒大藥不就內藥和合丹頭之際最愼防危慮險內¶
　藥雖有天然眞火在土釡之中赫然長紅亦須憑外爐勤功¶
　加減抽添運用令無差忒以至危殆也然內外眞火變化無¶
<pb:CK-KZ_JY175_04p003a>¶
　窮者實藉眞鉛之妙絕也此物偏能擒汞不使飛走近葉文¶
　叔不達此理卻言內藥以眞火烹煉外藥須假凡火增減呵¶
　呵葢未得師指以管窺天殊不知二藥內外雖異其用實一¶
　道也所以有內外二藥者人之一身稟天地秀氣而有生託¶
　陰陽陶鑄而成幻相故一形之中以精氣神爲主神生於氣¶
　氣生於精精生於神修丹之士若執此身內而修無過煉精¶
　氣神三物而已然此三者皆後天地所生純陰無陽以此修¶
　持安能化形於純陽而出乎天地之外耶鍾離翁云涕唾精¶
　津氣血液七般物色總皆陰又曰獨修一物是孤陰眞一子¶
　曰孤陰不自產參同契曰牝鷄自卵其雛不全聖人知巳之¶
<pb:CK-KZ_JY175_04p003b>¶
　眞精乃後天地生而屬陰難擒易失是以採先天之一炁以¶
　眞陰眞陽二八同類之物擒在一時煉成一粒名曰至陽之¶
　丹號曰眞鉛此造化卻在外故曰外藥卻以此陽丹擒自已¶
　陰汞猶猫捕鼠耳陽丹是天地之母炁已汞乃天地之子氣¶
　以母炁伏子氣子母相戀豈非同類乎其造化在內故曰內¶
　藥仙翁曰藥逢氣類方成象道在希夷合自然眞一子曰未¶
　有天地渾沌之前眞鉛得一而生以漸生天地陰陽五行參¶
　同契曰先天地生巍巍尊高此皆證金丹是先天地之一炁¶
　也以先天陽丹點化已之陰汞爲純陽更假陰陽符火運用¶
　抽添十月功足形化爲氣氣化爲神神與道合升入無形變¶
<pb:CK-KZ_JY175_04p004a>¶
　化不測故能出乎天地之外立乎造化之表提挈天地而陶¶
　鑄陰陽卻不爲陰陽陶鑄者是先天一炁使之然也其妙如¶
　此之絕故謂妙絕無過眞種安可以後天至陰之氣類而爲¶
　內藥耶安可用後天地生凡鉛凡汞凡砂凡火非類滓質之¶
　物而爲外藥也學道之士研窮本始精究邪正母惑誑邪詐¶
　裝高道以誤後來有如此者永墮三塗¶
　子野曰內丹之道與外藥爐火之事頗同大槩汞非鉛則不¶
　能伏知外事者內亦易知¶
　上陽子曰修行之人先須洞曉內外兩箇陰陽作用之眞則¶
　入室下功成功易矣內藥則一已自有外藥則一身所出內¶
<pb:CK-KZ_JY175_04p004b>¶
　藥不離自己身中外藥不離色相之中內藥只了性外藥兼¶
　了命內藥是精外藥是氣精氣不離故云眞種性命雙修方¶
　證天仙也¶

此道至神至聖憂君分薄難消調和鉛汞不終朝早覩𤣥珠形¶
兆　志士若能修煉何妨在市㞐朝功夫容易藥非遙說破人¶
須失笑¶
　道光曰金丹入口立躋聖地豈非至神至聖乎煅煉只半箇¶
　時辰立得金丹形兆豈非至𥳑至易乎家家自有不拘市朝¶
　豈非至近乎以其至近是故說破令人失笑也得之者只恐¶
　無功無德忘師背道不足以勝其妙¶
<pb:CK-KZ_JY175_04p005a>¶
　子野曰金丹之事爲其至靈故稱神聖其所以爲靈者如立¶
　竿見影呼谷傳聲之謂非其他虛幻渺茫之術是此金丹惟¶
　鉛與汞鉛從他出汞向已生纔辦肯心𤣥珠有象功夫容易¶
　何必名山大澤以煅煉哉¶
　上陽子曰還丹之道功在降龍伏虎盜奪天地之造化是爲¶
　神妙寂然不動感而遂通是爲靈聖聞而遂信受而勤行者¶
　大根上器也聞而失笑誹謗者無分薄福者也鉛汞交而𤣥¶
　珠兆是名金丹此金丹朝市家居日用夜作本自具足無所¶
　拘執世之愚人乃謂修行者必居深山必遠市朝必出妻棄¶
　子必孤坐無爲方爲修道彼豈知眞陰眞陽之用哉¶
<pb:CK-KZ_JY175_04p005b>¶

白虎首經至寶華池神水眞金故知上善利源深不比尋常藥¶
品　若要修成九轉先須煉已持心依時採取定浮沈進火須¶
防危甚¶
　道光曰首者初也首經卽白虎初[弓*𤣥]之氣卻非採戰閨丹之¶
　術若說三峰二十四品採陰之法是卽謗毀大道九祖永沈¶
　下鬼自身見世惡報也道不可毁猶天之不可階而升也且¶
　夫眞一之炁在天曰眞一之水在虎曰初[弓*𤣥]之氣若煉在華¶
　池名曰神水此乃眞金之至寶皆不離眞一之精流厯諸處¶
　故有種種之異名以其能成就造化經曰上善若水葢眞一¶
　之水生於天地之先故曰上善源流甚深卻不比尋常後天¶
<pb:CK-KZ_JY175_04p006a>¶
　地生滓質之物九轉爲九年在十月胎圓之後作用卽達摩¶
　面壁九年之功若欲修九轉之妙者先須煉已以定浮沈以¶
　分賓主依時採取守雌不雄方免危殆運火十月自然形化¶
　爲氣氣化爲神抱元守一九載功成形神俱妙與道合眞聖¶
　人强名曰九轉金液大還丹也¶
　子野曰男子二八而眞精通女子二七而天癸降當其初降¶
　之時是首經耶不是首經耶咦路逢俠士須呈劍琴遇知音¶
　始可彈神水卽首經也老子曰上善若水善利萬物眞人以¶
　首經神水爲喻言其利生之功非其他圓散之外藥九轉乃¶
　火數周足丹熟之時欲得九轉丹成持心煉已爲要¶
<pb:CK-KZ_JY175_04p006b>¶
　上陽子曰白虎爲難制之物倘用之而不得其道甯無傷人¶
　之理首經爲難得之物倘求之不失其時必有天仙之分只¶
　此白虎首經强名先天一炁仙師太忒漏盡辥陸註之太詳¶
　世之愚人若指爲採戰之說或謂閨丹之術者則禍及於身¶
　學者若知三日月出庚之旨方許求華池神水之用還丹之¶
　道修之則易煉已最難故仙師戒人先煉已卽純陽云還丹¶
　在人先須煉已待時何也葢火爲最靈之物人所不能測度¶
　者火卻先知猶燈蘂焉凡火尙靈况眞火乎眞火卽已汞必¶
　先煉此眞火降此眞龍使無奔逸從我驅用然後可以制伏¶
　白虎而得至寶之眞金聖師用心至此惟恐後人不能煉已¶
<pb:CK-KZ_JY175_04p007a>¶
　則時至臨爐頃刻之功不得一粒至寶反至危困修行之人¶
　先當究竟煉巳之功也¶

若要眞鉛留汞親中不離家臣木金間隔會無因須仗媒人勾¶
引　木性愛金順義金情戀木慈仁相吞相啖卻相親始覺男¶
兒有孕¶
　道光曰此言木金法象也家臣卽已之眞氣也已之眞氣因¶
　眞鉛而凝結金丹金丹因已汞而有神功二物相須兩情相¶
　戀乃能變化通靈鉛爲金在外汞爲木在內二物間隔須仗¶
　黃婆制造成丹吞入腹中與已汞[酉*巳]合亦仗黃婆勾引二物¶
　旣合和了交接陰符陽火木性愛金順義金情戀木慈仁內¶
<pb:CK-KZ_JY175_04p007b>¶
　外金木二性相戀而其金情正直剛烈木性柔順慈仁情性¶
　自愛自戀相吞相啖結爲夫婦以產嬰兒在我腹中故云有¶
　孕此道妙矣倘非慈悲利物濟人陰德之士則萬劫難遇也¶
　子野曰汞出自家非鉛不伏鉛生坤宮所以間隔欲其汞鉛¶
　相會非媒不可媒者合陰陽之用物之生乎一氣者最親雖¶
　彼此間隔而互相慕戀不可廢棄所以木之性不得不愛金¶
　金之情不得不戀木何哉爲其同出乎一氣故也若非洞曉¶
　陰陽深達造化其孰能與於此哉¶
　上陽子曰眞鉛在造化窟中而生眞汞居造化身中而生不¶
　能持心煉已則汞走不能依時臨爐則鉛飛家臣者卽已汞¶
<pb:CK-KZ_JY175_04p008a>¶
　若煉之熟則能隨我之意而役用之木雖愛金而順義非媒¶
　則不得其歡心金雖戀木而多情非媒則不能以自達媒旣¶
　通好則已結歡自相吞啖而男子懷胎也若不懷之以德惠¶
　之以仁則臨事焉能隨我之所用哉¶

二八誰家姹女九三何處郎君自稱木液與金精遇土卻成三¶
性　更假丁翁煅煉夫妻始結歡情河車不敢暫留停運入崑¶
崙峯頂¶
　道光曰二八陰數姹女卽我之眞汞也又曰木液九三陽數¶
　郎君卽陽丹也又曰金精二物交會丹田土釜之中卽成三¶
　性也丁翁者火也河車者水也卽陰陽符火日夕運轉不停¶
<pb:CK-KZ_JY175_04p008b>¶
　而河車流轉不已之義也此言鉛汞二物在土釜中須憑火¶
　功於內煅煉夫婦始結歡情是以陰符陽火不敢暫停諸般¶
　氣候妙在一心運自崑崙頂注入温養靈胎以成金液還丹¶
　也¶
　子野曰汞屬陰故云二八姹女鉛屬陽故云九三郎君汞乃¶
　木之液鉛乃金之精得土爲媒三性交媾加以丁火煉之則¶
　鉛汞融結夫歡婦合火性炎上丹爲火氣下蒸則河車自然¶
　有路飛上泥丸也¶
　上陽子曰姹女卽離中之汞郎君乃坎中之鉛土乃合二爲¶
　一之物金木得土方能媾結河車運入於崑崙峯頂矣¶
<pb:CK-KZ_JY175_04p009a>¶

七返硃砂返本九還金液還眞休將寅子數坤申但要五行成¶
準　本是水銀一味周流徧厯諸辰陰陽數足自通神出入豈¶
離𤣥牝¶
　道光曰九還七返者不離天地五行生成之數世人以寅子¶
　數至坤申爲九還七返者謬也返者返本還者還元天一生¶
　水地以六數成水㞐北積坎陰之氣爲眞水故曰六㞐地二¶
　生火天以七數成火返南孕離而生砂故曰七返硃砂返本¶
　天三生木地以八數成木居東處震而爲汞故曰八歸地四¶
　生金天以九數成金還西化兌而爲金故曰九還金液還眞¶
　天五生土地以十數成土居中變而爲丹也故曰金丹不出¶
<pb:CK-KZ_JY175_04p009b>¶
　乎金木水火土而成故曰但看五行成準也水銀爲汞汞卽¶
　眞一之氣結而成精一變爲水在北二變爲砂在南三變爲¶
　木在東四變爲金在西五變爲丹在中此丹非天地不生非¶
　日月不產非四時不全非五行不就非總數不成是以徧厯¶
　諸辰陰陽數足自然變化通神也¶
　子野曰火乃七數金乃九數金火相胥作丹之要金非火不¶
　還火非金不返龍虎上經云丹術著明莫大乎金火此之謂¶
　也水中金故稱水銀內丹之成不出此一味爾得其妙則自¶
　然經厯諸辰時至氣化要知欲得之妙非藉𤣥牝不可得也¶
　上陽子曰硃砂爲汞金液爲鉛情來歸性是曰還丹本來只¶
<pb:CK-KZ_JY175_04p010a>¶
　是先天一炁生於造化泉窟故號水銀非此一味至寶之物¶
　何以結丹又非𤣥牝為之根本去來何由出入而變化哉¶

雄裏內含雌質負陰抱卻陽精兩般合和藥方成點化魄靈魂¶
聖　信道金丹一粒蛇吞立變龍形鷄飡亦乃化鸞鵬飛入眞¶
陽淸境¶
　道光曰雄裏雌是龍之[弓*𤣥]氣陰抱陽乃虎之[弓*𤣥]氣也二氣交¶
　合靈丹自結吞入腹中點化陽魂以消陰魄一粒如黍鷄飡¶
　蛇吸亦化龍鵬藥之神聖如此¶
　子野曰陽中有陰陰中有陽陰陽相交魄靈魂聖¶
　上陽子曰我雖外雄其中惟雌我雖外白其中惟黑彼之陰¶
<pb:CK-KZ_JY175_04p010b>¶
　中反抱陽精以陽點陰大藥方成萬物得此靈藥皆能變化¶
　而况於人乎¶

天地纔經否泰朝昏好識屯蒙輻來凑轂水朝宗妙在抽添運¶
用　得一萬般皆畢休分南北西東損之又損愼前功命寶不¶
宜輕弄¶
　道光曰運火之始用功於屯蒙休功於旣未日夕搬用符火¶
　入於鼎中如車之輪輻凑於轂若百川之水朝宗於海運用¶
　抽添如此者眞一之精也一炁生陰陽陰陽生四象四象生¶
　五行五行生萬物俱是眞一之炁變也故眞一之精爲天地¶
　父母陰陽之宗祖四象之元五行之根萬物之基得此之一¶
<pb:CK-KZ_JY175_04p011a>¶
　則萬事畢矣損之又損方能盡得一之妙葢一之有象運陰¶
　陽符火以制之也旣得一吞歸五內如前運陰符陽火以愼¶
　前功慮險防危不可輕動恐失命寶之𤣥珠也¶
　子野曰陰陽旣合乃行火之候輻凑轂者乃得藥之功斯時¶
　渾沌復爲一太極不必分南北西東之限但當炤顧關防念¶
　頭差動愼其前功倘懷一時之興濃則忘平日之苦辛而廢¶
　大事所以道不宜輕弄¶
　上陽子曰大修行人當思學道煉丹之難只此一粒之丹甚¶
　不易得費盡萬苦千辛方能得之旣得之後僥倖全此命寶¶
　更宜深居閑處温養珍調損之又損者念欲灰而志欲奮功¶
<pb:CK-KZ_JY175_04p011b>¶
　欲勤而境欲忘其未得丹之時行眞箇神仙之行若已得丹¶
　之後懷全無所得之心則一切事物不關心君而無險危直¶
　至功成火足而不怠也¶

冬至一陽來復三旬增一陽爻月中復卦朔晨潮望罷乾終姤¶
兆　日又別爲寒暑陽生復起中宵午時姤象一陰朝煉藥須¶
知昏曉¶
　道光曰冬至一陽生爲復卦每三十日又增一陽爻爲臨卦¶
　爲泰爲大壯爲夬至四月六陽爲純乾乃陽火之候也陽極¶
　則陰生夏至一陰生爲姤卦每三十日增一陰爻爲遯卦爲¶
　否爲觀爲剝至十月六陰爲純坤乃陰符之候也陰極則陽¶
<pb:CK-KZ_JY175_04p012a>¶
　生周而復始此一年之火候也聖人移一年火候在一月之¶
　中朔旦復卦兩日半增一陽至十五日爲純乾十六日一陰¶
　生爲姤卦故曰望罷乾終姤兆以陰初萌故爲之兆又將一¶
　月之候移在一日之中分爲寒暑温涼四時之氣故以半夜¶
　子時一陽生爲復卦午時一陰生爲姤卦陽火陰符抽添運¶
　用進退亦依天地四時陰陽升降之道不得毫髮差忒煉藥¶
　須知昏曉者昏曉乃陰陽之道也¶
　子野曰冬至初一陽來復喻身中藥生之時此時於一月終¶
　見此氣候所以云三旬增一陽爻者月中之復卦也自復至¶
　乾乾滿而姤姤卽藥過之時金逢望遠之候日又別爲寒暑¶
<pb:CK-KZ_JY175_04p012b>¶
　言一日之內煉藥氣候半夜子時爲復日中午時爲姤學者¶
　煉藥須要明其身中一陽之時天地一陽之時毫髮無差金¶
　丹可望¶
　上陽子曰冬至潮候乃天地之造化鉛遇癸生乃人身之造¶
　化天地一陽復而萬物發人身一陽生而眞鉛現此時不採¶
　不煉則過時溷濁藥物不眞旣得一粒之丹與自已眞汞旣¶
　濟而成乾乃行陽火姤巽承領陰符日運已汞包固陽精故¶
　曰姤象一陰朝這裏又須師指口授也¶

不辨五行四象那分朱汞鉛銀修丹火候未曾聞早便稱呼居¶
隱　不肯自思已錯更將錯路教人誤他永劫在迷津似恁欺¶
<pb:CK-KZ_JY175_04p013a>¶
心安忍¶
　道光曰丹經萬卷妙在參同又鼎器歌金丹之髓舉世學人¶
　莫能曉解偶或遇盲師指示旁門非類便有脫漏之想未得¶
　吐故納新之方便有飛雲走霧之興自高自是模範於人已¶
　旣不知悔悟誤他亦溺迷津虧心失行多招惡報况又謗毁¶
　前文詐生議論安忍此哉¶
　子野曰語云中人以上可以語上也中人以下不可以語上¶
　也¶
　上陽子曰鉛汞砂銀土爲還丹之五行乾坤坎離爲造化之¶
　四象火之爲物最異最靈炊薪笑而占客來宵燈蘂而卜財¶
<pb:CK-KZ_JY175_04p013b>¶
　喜凡火尙猶如此眞火尤爲靈通故能生佛生仙功奪造化¶
　卻緣愚子未遇眞師不知世有還丹之道但以空無狂蕩鋒¶
　辯矯詐瞽誘時人錯到了處不肯回思失行不以罪福關心¶
　僕自聞師訓後凡見此輩卽欲提省使歸正道焉知淺識之¶
　徒僻而難誨噫莊仙云其人夭且劓者眞至言也¶

德行修逾八百陰功積滿三千均齊物我與親冤始合神仙本¶
願　虎兕刀兵不害無常火宅難牽寶符降後去朝天穩駕鸞¶
車鳳輦¶
　道光曰九載抱一行滿功完道成德備物我俱忘何畏乎刀¶
　兵虎兕天降寶符身飛玉闕此大丈夫功成名遂之時也¶
<pb:CK-KZ_JY175_04p014a>¶
　子野曰始因有作今入無爲無爲境界眞仙所居¶
　上陽子曰修行之人勤修德行廣積陰功任他魔障百端惟¶
　以功行爲務存心如此雖有宿冤自然消散豈有刀兵虎兕¶
　之害哉功成之日伺詔飛升若張天師許旌陽葛仙翁皆道¶
　成之後白日升天今人乃謂神仙因宿世布種積劫修來非¶
　人可學又惑之甚彼豈知葛仙翁六十𡻕後方得聞道其勤¶
　苦有不可述者而後道成噫老子云古之善爲士者微妙𤣥¶
　通深不可識妙矣哉深不可識者煉大丹之時行有爲之道¶
　惟其深不可識故得行逾八百功滿三千也¶

牛女情緣道合龜蛇類稟天然蟾烏遇朔合嬋娟二氣相資運¶
<pb:CK-KZ_JY175_04p014b>¶
轉　本是乾坤妙用誰能達此淵源陰陽否隔卻成愆怎得天¶
長地遠¶
　道光曰牛郎織女一嵗一交太陽太陰一月一合龜蛇以類¶
　蟠虯相扶皆陰陽二氣使之然也實爲大道之根本金丹大¶
　藥作用一般葢眞一之炁杳然無形若不得二八陰陽之氣¶
　相交焉能降格兆形於黍米哉旣得丹餌之後不得陰陽符¶
　火絪縕焉能變化金液還丹哉參同契曰關關雎鳩在河之¶
　洲𥥆窕淑女君子好逑雄不獨處雌不孤居𤣥武龜蛇蟠虯¶
　相扶以明牝牡竟當相須理之所在夫復何疑顚倒修之宇¶
　宙在乎手眞一子曰孤陰不自產寡陽不自成須假牝牡合¶
<pb:CK-KZ_JY175_04p015a>¶
　氣方能有胎仙之道也天地所以能長且久者陽交陰合自¶
　然之道也天不降地不騰四時不序萬物不生仙翁於此章¶
　再三致意深於道者以意會之¶
　子野曰牛女天河邊之二星每遇七夕假鵲橋會合龜蛇地¶
　下之物亦能交媾日月遇朔合璧是皆一陰一陽相求之道¶
　作丹之妙若以孤陰寡陽而無[酉*已]得不乖乎¶
　上陽子曰牛女爲星宿蟾烏爲日月龜蛇甲類亦必陰陽二¶
　氣而後資之運轉今人乃孤陰寡陽深山兀坐以爲修道而¶
　欲長生何其大謬豈知陰陽否隔則不成造化而况修金丹¶
　之道乎¶
<pb:CK-KZ_JY175_04p015b>¶

** 　　又西江月(一首以象閏也)¶

丹是色身至寶煉成變化無窮更能性上究眞宗決了無生妙¶
用　不待他身後世見前獲佛神通自從龍女著斯功爾後誰¶
能繼踵¶
　道光曰此道正是我達摩祖師西來底意祖祖相傳皆此道¶
　也故六祖出曹溪一派馬祖指爲西江水無非此意但後之¶
　人無心行道惟以口談佛祖無可奈何拄杖棒喝百般譬喻¶
　使上根者行其道中器者悟其性下根者誦其言隨人所適¶
　葢欲世人先存其性然後修命存性卽玉液煉已之功修命¶
　卽金液還丹之道愚者卻謂我教禪宗一言之下頓悟成佛¶
<pb:CK-KZ_JY175_04p016a>¶
　此乃誑惑迷愚安有是理哉要知金丹卽我教中最上一乘¶
　之妙¶
　子野曰丹是色身至寶只斯一語已盡大丹之旨何用多爲¶
　上陽子曰如來妙色身從凡世色身中來是以金丹至寶不¶
　在深山窮谷當於世間法中求之此丹一成變化無窮先要¶
　自性究達方可爲佛子已上事故道光云修性卽煉已修命¶
　卽還丹此非時人修來生福直要今生卽成佛果昔世尊靈¶
　山說法五千人退席惟一龍女於世尊前獻一寶珠證佛成¶
　道也¶

** 　　續七言絕句(凡五首以象鉛汞砂銀土之五行也)¶
<pb:CK-KZ_JY175_04p016b>¶

饒君了悟眞如性未免抛身卻入身何似更兼修大藥頓超無¶
漏作眞人¶
　道光曰我如來法門悟性爲先然非上乘之妙義金丹之道¶
　得藥爲上然必明心見性爲先若以悟性爲成佛萬無是理¶
　若不煉性而求藥恐致險危又曰大用未現前大法未明透¶
　一毫滲漏抛身入身若圓明炤了兼修金丹道成十極號曰¶
　眞人夫按摩吐納謂之旁門以已合人謂之金丹金丹出於¶
　自然旁門出於使然金丹以月爲本出於庚金之方會於坎¶
　水之元金水相投結成造化謂之金丹也¶
　子野曰易云窮理盡性以至於命是謂性命同修是謂一陰¶
<pb:CK-KZ_JY175_04p017a>¶
　一陽之道若止悟性未能了命是謂偏陰偏陽之疾而有抛¶
　身入身之患矣¶
　上陽子曰世人不知仙師末後多舉釋氏之說者要人必須¶
　性命兼修後人反謗其成道之後終須參佛何其誑哉彼了¶
　眞如性而不修丹者不能成佛也故首序云閉息一法與坐¶
　禪頗同若勤而行之可以入定出神奈何精神屬陰宅舍難¶
　固不免長用遷徙之法旣未得金汞返還之道又豈能回陽¶
　換骨白日而升天哉故抛身入身者難免無漏修命之道直¶
　入無形大藥者修命也性命雙修形神俱妙與道合眞矣¶

投胎奪舍及移居舊住名爲四果徒若會降龍幷伏虎眞金起¶
<pb:CK-KZ_JY175_04p017b>¶
屋幾時枯¶
　道光曰眞金起屋何枯之有經云枯骨更生皆起成人而况¶
　黍米之珠者耶鄙哉投胎奪舍是四果之徒轉陰靈之鬼耳¶
　降龍伏虎是還丹之妙¶
　子野曰金丹之道一得永得身外有身隱顯莫測與投胎奪¶
　舍頑空之輩不同¶
　上陽子曰四果如須陀洹斯陀含阿羅漢阿那含是也投胎¶
　奪舍如五祖之投周氏胎者猶可望再世而修緣有道信爲¶
　能不昧故也否則一失人身則萬劫輪回矣¶

鑑形閉氣思神法初出艱難後坦塗倏忽縱能遊萬國奈何屋¶
<pb:CK-KZ_JY175_04p018a>¶
舊卻移㞐¶
　道光曰鑑形閉氣思神之法初學甚難及其習熟坦然無礙¶
　瞬息之間徧遊萬國其英爽靈妙如此奈何其形屬陰易弊¶
　難固不免投胎奪舍者也¶
　子野曰此言出陰神之法有屋舊移㞐之苦與陽神金丹之¶
　道不同¶
　上陽子曰閉氣養息一陰而已饒經萬劫終落空亡此非道¶
　也洞賓傳載一日洞賓化作一道人遊廬山開元寺見僧法¶
　珍坐禪二十年頗有戒行道人問曰坐可了道乎珍曰然道¶
　人曰佛戒貪嗔癡爲甚方其坐時謂無此心及其遇物不能¶
<pb:CK-KZ_JY175_04p018b>¶
　暫忘偶著於愛則四種心紛然莫禦若欲端坐先煉其心旣¶
　能煉心須伏其氣旣能伏氣雖終日睡眠而道在其中豈專¶
　在坐乎珍尙未悟道人乃與珍厯雲堂見一僧方酣寢道人¶
　謂珍曰此僧平日何所爲珍曰打坐積功以求成佛道人曰¶
　吾與子少坐於此試觀此僧坐功良久珍見睡僧頂門出一¶
　小赤蛇長三寸許緣牀自左足至地徧遊遇涕唾食之後循¶
　上尿器中飮而去乃出軒外度小溝繞花若駐玩狀復欲度¶
　一小溝以水溢而返道人當其來處以小刀插地迎之蛇見¶
　畏縮尋別徑至牀右足循僧頂門而入睡僧遽驚覺問訊道¶
　人及珍曰吾適一夢與二子言之初夢從左門出逢齋供甚¶
<pb:CK-KZ_JY175_04p019a>¶
　精食之又逢美酒飮之因褰裳度門外小江逢美女數十復¶
　欲度一小江水驟漲不能往遂回逢一賊欲見殺走從捷徑¶
　至右門而入遂覺道人與珍大笑而去謂珍曰以牀足爲門¶
　以涕唾爲供以溺爲醖以溝爲江以花木爲美女以刃爲賊¶
　人之夢寢幻妄如此人以坐功而求道成佛可乎珍曰爲蛇¶
　者何道人曰此僧性毒每多嗔恨熏染變化已成蛇相他日¶
　瞑目卽受生於蛇矣可不懼哉吾呂公也見子精誠故來教¶
　子珍遂隨往不知所終世之兀坐修佛者視此豈不愧乎¶

釋氏教人修極樂只緣極樂是金方大都色相惟茲實餘二非¶
眞謾度量¶
<pb:CK-KZ_JY175_04p019b>¶
　道光曰借問瞿曇是阿誰原住西方極樂國調和二八產金¶
　精丈六金身從此得若人空此幻化身親受聖師眞軌則掌¶
　握眞金一餉時始信仙家常咫尺道無彼我惟一而已¶
　子野曰金者萬物之寶愈煉愈剛曠劫不壞釋稱大覺金仙¶
　者卽金丹之道也¶
　上陽子曰極樂者無去無來不生不滅直須攪長河爲酥酪¶
　傾醍醐以灌頂卽釋氏之金丹也經云惟有一乘法餘二卽¶
　非眞仙卽指色相中修行者惟此金液還丹之道餘則無他¶
　可成佛矣¶

俗語常言合聖道宜向其中細尋討若將日用顚倒求大地塵¶
<pb:CK-KZ_JY175_04p020a>¶
沙盡成寶¶
　道光曰眞鉛眞汞不離日用之間顚倒修之大地俱成至寶¶
　也古歌云朝朝只在君家舍日日隨君知不知¶
　子野曰顚倒之機前卷悉以露盡石中豈無玉還他識寶人¶
　上陽子曰日用常行是道先哲云日用與夜作一般大修行¶
　人須向其中細細尋討窮究得眞師指其造化方知塵沙可¶
　以成寶也¶
¶	
¶	
¶	
<pb:CK-KZ_JY175_04p020b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY175_04p021a>¶

* 悟眞篇後序¶

切以人之生也皆緣妄情而有其身有其身則有患若無其身¶
患從何有夫欲免夫患者莫若體夫至道欲體夫至道莫若明¶
夫本心故心者道之體也道者心之用也人能察心觀性則圓¶
明之體自現無爲之用自成不假施功頓超彼岸此非心鏡朗¶
然神珠廓明則何以使諸相頓離纖塵不染心源自在決定無¶
生者哉然其明心體道之士身不能累其性境不能亂其眞則¶
刀兵烏能傷虎兕烏能害巨焚大浸烏足爲虞達人心若明鏡¶
鑑而不納隨機應物和而不唱故能勝物而無傷也此所謂無¶
上至眞之妙道也原其道本無名聖人强名道本無言聖人强¶
<pb:CK-KZ_JY175_04p021b>¶
言耳然則名言若寂則時流無以識其體而歸其眞是以聖人¶
設教立言以顯其道故道因言而後顯言因道而返忘奈何此¶
道至妙至微世人根性迷鈍執其有身而惡死悅生故卒難了¶
悟黃老悲其貪著乃以修生之術順其所欲漸次導之以修生¶
之要在金丹金丹之要在乎神水華池故道德陰符之教得以¶
盛行於世矣葢人悅其生也然其言隱而理奧學者雖諷誦其¶
文皆莫曉其意若不遇至人授之口訣縱揣量百種終莫能著¶
其功而成其事豈非學者紛如牛毛而達者乃如麟角也伯端¶
向己酉嵗於成都遇師傳授丹法自後三傳非人三遭禍患皆¶
不逾兩旬當年疽生於項背近方追憶師之所戒云異日有與¶
<pb:CK-KZ_JY175_04p022a>¶
汝解韁脫鎖者當宜授之餘皆不許爾後欲解名籍而患此道¶
人不之信遂撰此悟眞篇敘丹藥本末旣成而求學者湊然而¶
來觀其意勤渠心不忍恡乃擇而授之然而所授者皆非有巨¶
勢强力能持危拯溺慷慨特達能仁明道之士初再罹禍患心¶
猶未知竟至於三乃省前過故知大丹之法至𥳑至易雖愚昧¶
小人得而行之則立超聖地是以天意祕惜不許輕傳於非其¶
人也緣伯端不遵師語屢泄天機以其有身故每膺譴患此天¶
之深戒如此之神且速敢不恐懼剋責自今以往當鉗口結舌¶
雖鼎鑊居前刀劍加項亦無復敢言矣此悟眞篇中所歌詠大¶
丹藥物火候細微之旨無不備悉好事者夙有仙骨觀之則智¶
<pb:CK-KZ_JY175_04p022b>¶
慮自明可以尋文解義豈須伯端區區之口授耶如此乃天之¶
所賜非伯端之輒傳也其如篇末歌頌談見性之法卽上之所¶
謂無爲妙覺之道也然無爲之道齊物爲心雖顯祕要終無過¶
咎奈何凡夫緣業有厚薄性根有利鈍縱聞一音紛成異見故¶
釋迦文殊所演法寶無非一乘而聽學者隨量會解自然成三¶
乘之差此後若有根性猛利之士見聞此篇則知伯端得聞達¶
摩六祖最上一乘之妙旨可因一言而悟萬法也如其習氣尙¶
餘則歸中小之見亦非伯端之咎矣時元豐改元戊午嵗仲夏¶
月戊寅日天台張伯端平叔再序¶
　悟眞篇者紫陽眞人成道之後作而授石杏林之文也若夫¶
<pb:CK-KZ_JY175_04p023a>¶
　藥物火候運用抽添在於詩中盡其𤣥旨矣外有西江月詞¶
　一十二首贈白龍洞劉道人歌一篇讀參同契一章及歌頌¶
　樂府等續集於後名曰悟眞篇外集盡性至命了生死超陰¶
　陽悉備於此矣雖老君世尊復出傳道授人亦無過此書之¶
　妙也紫賢眞人辥道光再拜謹題¶
¶	
