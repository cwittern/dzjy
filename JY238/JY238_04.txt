#-*- mode: org; -*-
#+TITLE: 道樞
#+DATE: 2011-11-02 11:04:17
#+PROPERTY: kxid KX234
#+PROPERTY: title 道樞
#+PROPERTY: baseedition YP-C
#+PROPERTY: source 重刊道臧輯要考正版
#+PROPERTY: dz DZ1017
#+PROPERTY: id JY238
#+PROPERTY: JUAN 1
#+PROPERTY: JUAN 033
#<md:CK-KZ_JY238_04p001a>¶
<pb:YP-C_JY238_20ziji-06-0001a>¶
@fw重刻道藏輯要¶
　
* 道樞　　　　　　　　　　　　　@by至游子曾慥集¶
　　
** 參同契下篇¶
雲牙子(魏翱字伯陽漢人自號雲牙子云)游於長白之山而遇眞人告以鉛汞¶
之理龍虎之機焉遂著書十有八章言大道也夫恍惚者鉛汞¶
也杳冥者龍虎也此陰陽造化之根源也元陽子曰(伯陽旣著參同契元¶
陽子注釋其義)陰陽者從黑而生白是水之數一水生金金數三水者¶
謂之離生於坤爲地爲陰爲母爲女其生氣是爲金金者在於¶
西北屬於乾爲天爲陽爲父爲男故曰離宮有象藏乎眞水坎¶
戸含華隱乎正金以乾生三男坤生三女變化而爲八卦更相¶
#<md:CK-KZ_JY238_04p001b>¶
<pb:YP-C_JY238_20ziji-06-0001b>¶
生養而成八之數焉雲牙子曰朱砂也黑錫也雄黃也鍛之中¶
鍊之則成二氣矣元陽子曰在乎其身非求於外也雲牙子曰¶
變轉白雪黃芽方其下火宜加審焉元陽子曰朱砂黑錫爲雄¶
黃制之復以文火鍛之其變白雪其成黃芽雄黃者土也五數¶
返爲一者也雲牙子曰雖改易河車之體及其七返則因乎翻¶
旣濟焉元陽子曰見其寅者木也見其申者金也金能伐木爲¶
之七返藏在是焉肝也肺也其在外爲東西焉金者精也木者¶
津也津精相合而成丹砂者也何也精從離宮下而產鉛津從¶
坎宮上而產汞離坎者水火旣濟之鼎也河車者北方之正氣¶
也轉入於東宮其地甲乙斯作金花歟雲牙子曰九轉而成紫¶
#<md:CK-KZ_JY238_04p002a>¶
<pb:YP-C_JY238_20ziji-06-0002a>¶
金之砂化之爲寶其金滿家元陽子曰鉛也汞也雄黃也鍛之¶
成大藥返見於乾坤其陽一百九十有二銖是爲金八兩其陰¶
一百九十二銖是爲銀八兩合於卦爻之三百八十有四而還¶
丹成矣雲牙子曰先辨其藥及見其苗然後方知根橐籥焉元¶
陽子曰丹田之下左爲橐右爲籥中有臺焉藏乎日月之根晝¶
夜輪轉四時環周鍊於三田此三魂之要大藥之源也大藥者¶
何也茯苓安其魂人參定其魄然非世之所有者也茯苓者其¶
內黑其外白人參者其外赤黃其內白青此苗見矣當辨其根¶
雲牙子曰採取者當用二八之眞焉其藥之中有酪有酥元陽¶
子曰二八者卯酉也十有六之數也是爲金木相克上用於卯¶
#<md:CK-KZ_JY238_04p002b>¶
<pb:YP-C_JY238_20ziji-06-0002b>¶
下用於酉卯者龍之血也酉者虎之血也二體相合則爲酪爲¶
酥爲日月之魂魄南宮者日也離也北宮者月也坎也於是成¶
水火之本基合鉛汞之類者也雲牙子曰文武火之中其相制¶
歟元陽子曰文武之火四時之功程也閉則納氣以行九一之¶
數採木火之津者其相制也合金水之精者其下功也入於中¶
宮用土而成大藥焉雲牙子曰緩擣之其功其數無差而後可¶
也元陽子曰是功程之數也閉則納氣以心默數之九息一嚥¶
自九而日增之至於百息而納氣焉爲之日月導引採陰陽之¶
造化日月之精華於是金之津玉之精九一而採之是爲緩擣¶
者也復行三一是爲文武之火也火者其息也其眞土也雲牙¶
#<md:CK-KZ_JY238_04p003a>¶
<pb:YP-C_JY238_20ziji-06-0003a>¶
子曰和合玉液之漿鍛之成丹砂元陽子曰玉液者其名瓊漿¶
其名天酒是華池之水也旣採其藥於是必以津精相投焉閉¶
其息而存縮之抽吸之得土以相合以息爲火而鍛鍊焉雲牙¶
子曰金液還丹本乎鉛汞爲之其餌之也烏爲鳳蛇爲龍元陽¶
子曰還丹結成朱雀吾見其爲鳳矣吾駕螣蛇而見其爲龍焉¶
雲牙子曰用功四時者春秋是也元陽子曰立春也立夏也立¶
秋也立冬也是之謂四時焉四時各七旬有二日以爲木火金¶
水四象是之謂四孟之首焉寅申者金木相刑之大藥也大藥¶
者二百八十有八年之數也吾小用之則於四孟各四旬有五¶
日則一百九十日之數也日月四時則亦一百九十之數焉且¶
#<md:CK-KZ_JY238_04p003b>¶
<pb:YP-C_JY238_20ziji-06-0003b>¶
陰陽造化長生之小數吾於是行功焉雲牙子曰巳亥爲還者¶
八卦之首也元陽子曰巳者火巳四月純陽之體其卦應乎乾¶
而爲天焉亥者水也十月純陰之體其卦應乎坤而爲地焉天¶
地相合則六陽六陰備矣自子至巳始於地雷復　之卦其爻¶
六陽半年之數也自午至亥始於天風姤　之卦其爻六陰半¶
年之數也故金丹者得眞氣之九還是爲水火旣濟水火相克¶
制之得乎正體斯合一斤之數者也雲牙子曰月會於甲庚日¶
會於壬丙相克相包而求於四象者乎元陽子曰甲者木也東¶
北之位也月至於二旬有八日於東北而喪朋焉何也陽生而¶
陰滅者也庚者金也西南之位也月至於三日於西南而得朋¶
#<md:CK-KZ_JY238_04p004a>¶
<pb:YP-C_JY238_20ziji-06-0004a>¶
焉何也陰生而陽滅也壬者水也陽生於日魂者也丙者火也¶
陰生於月魄者也金之氣乃陽中之陰爲日之魂木之氣乃陰¶
中之陽爲月之魄焉故曰陰陽造化其生分坎離者乎坤之相¶
克其包爲著包者藏也壬生甲丙生庚此金木水火四象之相¶
求者也得入於中宮之鼎則大藥可成矣經曰木爲青龍金爲¶
白虎日爲朱雀月爲玄武四象交會入於中宮其長生不離於¶
戊己之土且以鍊藥者必識虎焉陽得其陰則自然含互矣雲¶
牙子曰水火翻成眞鼎之器河車運而戊己留矣元陽子曰四¶
象者生於戊己是爲中宮之尊者也故四象者制戊己而成無¶
戊己則四象無主矣戊者土也己者糞也相合爲一老子所謂¶
#<md:CK-KZ_JY238_04p004b>¶
<pb:YP-C_JY238_20ziji-06-0004b>¶
天得一以清地得一以甯神得一以靈者乎四象所以合而爲¶
一者萬物無不因乎上者也金也木也水也火也入於中宮是¶
爲歸於鼎鼎者丹田也雲牙子曰青龍白虎生於南北擒制相¶
伏而游於鼎中元陽子曰青龍者木也生於坎戸白虎者金也¶
產於離宮是以青龍爲鉛從北而生者也白虎爲汞從南而生¶
者也汞生砂其外赤而應乎陽內生水銀焉鉛生於石礪其外¶
黑而應乎陰鍊出白錫焉鉛者津也其名曰玉液曰華池之水¶
汞者精也其名曰曾青曰法水二者一體也至於中元朝於赤¶
帝分配於上下者上者鉛之陽也下者汞之陰也陰陽相和而¶
得乎黃婆則成大藥此龍虎游於鼎中者也雲牙子曰金公求¶
#<md:CK-KZ_JY238_04p005a>¶
<pb:YP-C_JY238_20ziji-06-0005a>¶
於黃婆以與玉女會焉元陽子曰金公者鉛也其名曰嬰兒玉¶
女者汞也鉛汞相合入於中宮黃婆者居鼎之中鼎之中者丹¶
田也土也一生五五合於一謂之十干此六合之數也是爲日¶
精月華日魂月魄銀表金裏之體也雲牙子曰鉛汞之生本一¶
體者也元陽子曰鉛汞者下元命門之根也橐籥之中產乎二¶
腎左者壬也右者癸也腎之二氣合而爲一是爲鉛汞焉上下¶
飛騰分乎南北離宮坎戸以爲之配上下翻覆而鉛汞變矣鉛¶
者陽也其名曰金公曰嬰兒汞者陰也其名曰離女曰姹女經¶
曰坎男離女而爲夫婦水火成之黃婆爲之母能保此者眞水¶
火也雲牙子曰金銀者眞宗的也上下飛騰而二名者歟元陽¶
#<md:CK-KZ_JY238_04p005b>¶
<pb:YP-C_JY238_20ziji-06-0005b>¶
子曰金銀者陰陽之氣也上下者二弦也月之三日見於庚二¶
十有八日見於甲八日二十有二日各見於離之宮此陰陽變¶
轉造化而成形者也前十有五日而圓後十有五日而闕此二¶
八之基陰陽之數六爻俱備者也是以日魂月魄生於坎離乃¶
金木之氣因水火而成胎胞抱養以變還丹之色而爲四神之¶
丹焉雲牙子曰陰陽翻變而爲九域坎戸離宮顯其變通元陽¶
子曰採陰陽之正氣存精而成者也其數則用七八九六而已¶
其時則用寅申巳亥而已於是下火鍛之鉛勿使飛汞弗使走¶
惟安於中宮之鼎可以變白馬之牙用其刀圭自成玉液矣其¶
名曰黃芽將欲成乎七返則用寅以爲始其卦應於泰是爲三¶
#<md:CK-KZ_JY238_04p006a>¶
<pb:YP-C_JY238_20ziji-06-0006a>¶
陰三陽交合之位其內應於肝其外象於卯故寅者木也四孟¶
之長也震者仲也可以用寅不可用卯焉申者其卦應於否否¶
極泰來泰來否至交合隨時是以三陰三陽返覆而生其內應¶
於肺其外屬於酉酉者西方之金也申者長也兌者仲也可以¶
用申不可用酉自寅至申龍虎自足而爲七返焉靈砂二變而¶
還於九域九域者九轉之門戸也一曰谷神二曰乾關三曰華¶
池四曰牝門五曰魂窗六曰天戸七曰知牖八曰希夷九曰九¶
域自黑而生九色(青白黃赤緋綠碧紅紫)者由此而入也本乎心腎之翻¶
成者也是謂離宮坎戸焉離陰也心也坎陽也腎也陰陽之變¶
也雲牙子曰日月之魂魄者仙人之所惜也蓋能鍊三田而作¶
#<md:CK-KZ_JY238_04p006b>¶
<pb:YP-C_JY238_20ziji-06-0006b>¶
玉珠仙人食其刀圭焉元陽子曰日魂月魄者精也氣也陰陽¶
之眞氣也人之根蒂也精氣往來於三宮之中鍊其三宮而還¶
於丹田斯作紫金方圓彌寸其重一斤此陰陽正氣結而成者¶
也中宮之鼎其名曰刀圭刀圭者土也謂之黃芽焉雲牙子曰¶
日魂月魄出於坎離元陽子曰木氣從坎戸而生上應於鉛謂¶
之玉液在於華池左竅之所出其名曰日魂焉金潔坎離宮而¶
產下應於汞謂之金液四時上下往來交感不離於丹田(子丹田也)¶
由卽閭右竅而上行其名曰月魄渴其變爲流硃入於泥爲骨¶
變爲金髓變爲珠矣雲牙子曰因乎壬丙入於希夷甲會於庚¶
而神機變焉元陽子曰丙者火也壬者水也水火旣濟而藥成¶
#<md:CK-KZ_JY238_04p007a>¶
<pb:YP-C_JY238_20ziji-06-0007a>¶
矣故曰希夷希夷者五行之根從土而生者也夫九轉者亦從¶
此而結是爲還丹焉田者木也庚者金也金木相刑乃成眞正¶
者乎金木者藥之本也知此以修鉛汞則金於神機歟雲牙子¶
曰復之爻姤之體其爲二基耶元陽子曰復爻者建子之月一¶
陽初生是焉子之後者也姤體者建午之月一陰初生是爲午¶
之前者也雲牙子曰用六時可以調其息氣元陽子曰六時者¶
六合之數也雲牙子曰卯酉翻騰應其髓在乎三田可以相制¶
鍊焉龍虎旣見可以擒矣元陽子曰卯者木也其應二月酉者¶
金也其應八月金木之相制者也木者其氣化液謂之鉛乃陽¶
青龍之眞氣也金者其氣化血其血化精謂之汞乃陰白虎之¶
#<md:CK-KZ_JY238_04p007b>¶
<pb:YP-C_JY238_20ziji-06-0007b>¶
眞氣也六時變轉以鍊之可去三蟲矣雲牙子曰龍生火中其¶
見神光虎生水中其性堅剛元陽子曰龍者木也氣也從離宮¶
而上入於天關其化成津吾舌之下有二竅焉其左主津其右¶
主氣腭之中有二竅焉其左納津液其右生涕涎木者從坎戸¶
之所生在於艮宜用其寅寅者眞木也用息以烹之息者火也¶
其津如銀上結者成酥下就者成液是爲太陽之酥與精合而¶
爲丹斯有神光矣虎者月華也金之氣也金木相刑氣與精合¶
在鼎之中其色雲母雲牙子曰丙壬交會則變二氣矣元陽子¶
曰丙者離也火也心也壬者坎也水也腎也水火相克而成旣¶
濟矣坎爲鉛離爲汞鉛鍊出白銀汞返成朱砂二者合而鍛之¶
#<md:CK-KZ_JY238_04p008a>¶
<pb:YP-C_JY238_20ziji-06-0008a>¶
則爲二氣之砂雲牙子曰田中馬芽其生如筍元陽子曰二氣¶
之砂運入於丹田鍛之如竹之萌如白馬之芽雲牙子曰金木¶
相交而歸於鼎水坎調伏入於雄坑元陽子曰金者水也汞者¶
陰也木者火也鉛者陽也金爲精木爲津四象調伏運於中宮¶
之鼎閉息存氣入於雄坑雄坑者鼎也土也雲牙子曰五行成¶
合則能通變矣玉液雲砂并乎九轉元陽子曰其藥從腎宮而¶
下於是玉泉凝結矣蓋金之氣出入於離宮下轉於腎而爲血¶
血化爲精其名曰金精上結則曾青焉下成則法水焉其性好¶
飛鍊之堅剛則成寶矣雲牙子曰二獸相逢自能制伏見乎黃¶
君其身則昌元陽子曰龍而下虎而上者相逢也如是則自然¶
#<md:CK-KZ_JY238_04p008b>¶
<pb:YP-C_JY238_20ziji-06-0008b>¶
合而歸於一此制伏者也黃君者鼎之土也鉛汞爲土所制則¶
歸於中宮何也吾閉千息則鉛汞上下流轉於三田之中復返¶
於下元入於蘭臺而成紫金其身則昌矣雲牙子曰任從三宮¶
往來之變饑則食於玉液而勿急忙焉元陽子曰三宮者上曰¶
泥丸中曰絳宮下曰蘭臺石室夫日精月華四時上下往來朝¶
於元君又有赤帝君居於中焉黃元君居於下焉因氣以養精¶
因精以養神神能通變三三則九矣學者但能養氣住息飢吞¶
沖和之氣渴飲華池之漿於是亦可使氣化血血化精精益於¶
脈脈補於肉肉增於髓髓壯於筋筋潤於髮髮返於黑而後金¶
骨旣成變老爲童焉夫惟閉息而心默數之及於千息則五穀¶
#<md:CK-KZ_JY238_04p009a>¶
<pb:YP-C_JY238_20ziji-06-0009a>¶
自除飢渴絶矣烹之玉液以潤五藏以利六府至於萬息則可¶
以仙矣雲牙子曰閉天關扃地戸其藥未成不可以狂元陽子¶
曰天關不入地戸不出此修生之要也若夫飡霞服氣用藥以¶
辟穀此乃狂者之作去仙遠矣故經曰惟用身中汞勿於諸境¶
取之雲牙子曰金津生於坎戸玉液產於離宮元陽子曰金津¶
者精也坎者腎也玉液者從離宮而來與精相合而歸中宮以¶
成大丹大丹者鉛汞也雲牙子曰二者本一而已分配而爲二¶
儀者也元陽子曰鉛爲津汞爲精因氣而化者也至於離宮而¶
復分配乎上下此陰陽之造化乎蓋一物而二體焉及其相合¶
用息以鍊之大藥旣成五穀除而三蟲亡矣雲牙子曰於恍惚¶
#<md:CK-KZ_JY238_04p009b>¶
<pb:YP-C_JY238_20ziji-06-0009b>¶
求之則杳冥之中自有形焉元陽子曰恍惚有物其虛中而實¶
是謂陽氣也杳冥有精其無中而有是謂陰精也精與氣合而¶
爲神神者息也息者爲土爲火火能養土土能存火故曰一體¶
而爲三者歟雲牙子曰空之中有實精焉無之中能成道焉元¶
陽子曰空爲實者運精以補腦乎無而成者氣化津津化血血¶
補精乎精者神也神存則體健神去則體絶能養精氣兼存其¶
神則其道自成故曰純陰不成胎純陽不結砂雲牙子曰因於¶
造化之體陰陽變通其身榮矣元陽子曰精氣相感而生正氣¶
正氣者人之根蒂也正氣散而神不聚矣神息者命也是乃金¶
木之宗乎體能造化其身悅澤而返童者也雲牙子曰九還七¶
#<md:CK-KZ_JY238_04p010a>¶
<pb:YP-C_JY238_20ziji-06-0010a>¶
返者乾坤之功程也元陽子曰自寅至申申復至寅各半歲之¶
象也故曰返焉是爲夾背而上至於腦戸復下至於玉泉亦曰¶
七返焉自巳至亥亥復至巳由尾閭入於金鎖骨中道而上入¶
於泥丸度於重樓十有二環中朝於赤帝流行至於丹田朝於¶
黃元而後入於金堂有七天大夫收之納於寶藏一曰神珠二¶
曰寶龜三曰赫赤金丹其光九色故曰九還焉雲牙子曰神水¶
曾青者土名也上下通流而各行焉元陽子曰神水者津也主¶
於舌之下從腎而逆上穿於離宮而過其名曰華池之漿曾青¶
者精也從右腎而逆上過於離宮復下出於玉泉入於希夷雲¶
牙子曰神水者出於丙丁曾青者出於壬癸元陽子曰丙者南¶
#<md:CK-KZ_JY238_04p010b>¶
<pb:YP-C_JY238_20ziji-06-0010b>¶
方也生於巳丁者亦南方也生於未皆屬於陽焉夾其離者也¶
其西者陽也其中者陰也是生神水曰玉液曰鉛曰龍曰嬰兒¶
曰金公曰太陽酥壬者北方也在於亥癸者亦北方也生於丑¶
皆屬於陰焉夾其坎者也其西者陰也其中者陽也是生曾青¶
曰金津曰汞曰虎曰姹女曰玉質曰法水經曰五行者留神保¶
神是爲龍虎者也不悟五行之精猶以他人爲父母歟水主乎¶
氣金作乎髓肉爲乎土血爲乎水故不死之道在乎離宮焉識¶
乎五行則身有主矣還丹者水銀之精也殊質不可以爲侶也¶
雲牙子曰於其中宮而尋鼎器八門相對斯應於功程乎元陽¶
子曰中宮之鼎者黃元君也八門者何也曰休曰生曰傷曰杜¶
#<md:CK-KZ_JY238_04p011a>¶
<pb:YP-C_JY238_20ziji-06-0011a>¶
曰景曰死曰驚曰開於是日用乎八卦起於八宮使藥運用如¶
功程焉雲牙子曰用乎水火而成旣濟元陽子曰水火者津精¶
也氣息也上水下火鍊之而成丹勿有差焉雲牙子曰日精月¶
華相合而鍊之則成砂焉元陽子曰日精者陽也木之氣也月¶
華者陰也金之氣也雲牙子曰知其白守其黑其名曰河車元¶
陽子曰陰而黑者也陽而白者也陽爲鉛用火以鍊之內有白¶
錫見焉是以知其白守其黑黑者水之數一也內者金之數四¶
也得一而後生一是爲陰陽是爲日月之精華此河車也經曰¶
北方正氣爲河車東方甲乙成金花此之謂也雲牙子曰運行¶
中宮之內丹田生乎黃芽元陽子曰以日精月華日用四時而¶
#<md:CK-KZ_JY238_04p011b>¶
<pb:YP-C_JY238_20ziji-06-0011b>¶
運轉入於中宮者精也鉛也河車也日華者汞也金花也中宮¶
者土也鉛汞見土斯生黃芽者歟雲牙子曰穀氣消矣其陰盡¶
矣金花見矣元陽子曰知夫鉛汞者下丹田眞氣所生也但閉¶
息存神以養其氣息閉至於千數則五穀之死氣除矣不饑不¶
渴其神存而眞氣日生矣饑飡元和之氣渴飲天池之玉漿其¶
香如菊故曰金花雲牙子曰海之中無穢質矣三蟲之去漸遠¶
矣元陽子曰水穀之海其滓所藏採鉛鍊汞至於百日閉息養¶
氣至於千息其滓除矣三蟲者何也上曰彭倨其居上丹田三¶
十日而亡吾顏色光悅矣中曰彭質其居中丹田六十日而亡¶
吾飢渴絶而形潤矣下曰彭矯其居下丹田九十日而亡吾嗜¶
#<md:CK-KZ_JY238_04p012a>¶
<pb:YP-C_JY238_20ziji-06-0012a>¶
欲止而還童矣三尸何以亡乎吾聞三百六十息食氣二十有¶
四通一嚥九十通而一休息夜半而起祝曰東方青牙飲朝華¶
南方赤牙飲丹池中央仰望泰山服元氣飲醴泉西方明食飲¶
靈液北方玄滋食玉粒五方各三嚥而止三蟲於是亡而白氣¶
出於眉如玉霞矣雲牙子曰其形起於金骨伴於浮查元陽子¶
曰鉛汞之鍊也日月四時運轉三宮百日而金丹成矣閉息養¶
氣至於萬數而金骨變矣意有所之乘飛雲登浮查者五假之¶
仙也雲牙子曰從一至十可以分配於歲月之程元陽子曰一¶
而至十十而至百百而至千千而至萬萬而至億億而至兆兆¶
而至垓此數也一日一夜爲百刻者大小之數也何也一日十¶
#<md:CK-KZ_JY238_04p012b>¶
<pb:YP-C_JY238_20ziji-06-0012b>¶
有二時其六爲陽自子至於巳者也其六爲陰自午至於亥者¶
也盡夜百刻二十分四十有四杪七十有二變其象一歲焉十¶
月者十歲也此其小者也一歲十有二月其六爲陽自十有一¶
月至於四月者也其六爲陰自五月至於十月者也此其大者¶
也雲牙子曰日也時也運也此其數也在乎度陰陽之情而已¶
元陽子曰日者與時同者也養性鍊命者可用四時四孟焉(四時¶
謂立春立夏立秋立冬之日)時可用寅申巳亥焉此七返九還者也寅木也¶
申金也巳火也亥水也是爲四象焉納於中宮是爲五行焉寅¶
金也巳水也申木也亥火也納於中宮翻配坎離故曰七返者¶
也經曰離有眞水坎有正金故曰九還者也此陰陽之情也雲¶
#<md:CK-KZ_JY238_04p013a>¶
<pb:YP-C_JY238_20ziji-06-0013a>¶
牙子曰六合與衝破神機互包成元陽子曰子丑寅亥巳申午¶
未戌卯酉辰此六合也子午卯酉巳亥寅申辰戌丑未此衝也¶
於六合以運轉於其衝以行功乃天機包成者也依此而行則¶
無差矣雲牙子曰功之成也大則九載小則百日元陽子曰九¶
載者其小功猶二十有七焉百日閉息則金丹立成愈於九載¶
之難也雲牙子曰寅申并於巳亥而子午轉其金丹焉元陽子¶
曰寅申巳亥者四時也日月之功程也子午者導引般載從乎¶
尾閭而逆上入於泥丸復順轉歸於丹田於是眞性見矣金晶¶
變矣其法子之後午之前生氣之時可以用功焉此玉液金晶¶
之名也雲牙子曰卯酉開爐而浴之其參銖分兩均矣元陽子¶
#<md:CK-KZ_JY238_04p013b>¶
<pb:YP-C_JY238_20ziji-06-0013b>¶
曰卯酉(時與日同)不可進火可以沐浴焉寅申巳亥可以進火其用¶
一銖二參七忽七絲七抄火不可急行也可以徐加其數焉火¶
者何也閉息養氣存神之數也自九而增加至於萬則金丹成¶
矣嬰兒見矣十月解胎而子母成矣雲牙子曰銀表金裏神室¶
合於子形元陽子曰銀表者鉛也金裏者汞也此龍伏虎之津¶
虎伏龍之精歟神室者陰陽相制也二者相結而如雞卵謂之¶
合子形也雲牙子曰安於中宮之鼎然後用卦體行之元陽子¶
曰中宮者丹田也青黃白者丹之命也卦體者陰陽銖兩大易¶
爻數火之準也雲牙子曰乾生於坎者金精也元陽子曰乾者¶
金位也其應西北旬有五日月照於庚方與甲乙之木合氣者¶
#<md:CK-KZ_JY238_04p014a>¶
<pb:YP-C_JY238_20ziji-06-0014a>¶
也雲牙子曰坎生於艮而出石也元陽子曰坎者水也金所生¶
焉水產於艮艮者山也其應東北二旬有八日月之下弦者也¶
雲牙子曰震木水石產於山中元陽子曰震者木也卯之位也¶
金之孫水之子也從山所出焉是爲二陰一陽日月相望而生¶
氣以爲日之精其名曰龍土初九之數也雲牙子曰巽爲風生¶
乎土中元陽子曰其位西南坎之女也其生於木焉春生萬物¶
是爲二陽一陰陰在於下三十日而成華者也雲牙子曰離者¶
朱雀也其藏於土元陽子曰離者從震所產焉因風而成其體¶
爲火是爲朱砂中有水銀其應於午屬於地也何以藏於上乎¶
坤在西南與乾夫婦也六十日而成紫精矣雲牙子曰兌出於¶
#<md:CK-KZ_JY238_04p014b>¶
<pb:YP-C_JY238_20ziji-06-0014b>¶
坤宮自合其情元陽子曰兌者西方也酉位也坤所產焉於是¶
日月相望月增日虧是爲一陰一陽陽在於下九十日而成紫¶
金砂矣雲牙子曰子之後復之初卦也寅申交泰七返也元陽¶
子曰復者五陰一陽見龍在田也自子至於申爲否三陰三陽¶
故曰七返雲牙子曰午之前遇來相應者也巳亥者乾坤之九¶
還成矣元陽子曰午者一陰初生行功之候也(時與月同)其卦爲姤¶
五陽一陰履霜堅冰也巳者乾之卦也六陽之數足矣陽者爲¶
銀八兩陰者爲金八兩金銀相合其重三百八十有四銖此一¶
斤之數也九還者九轉也九色備矣雲牙子曰艮投於坤其陽¶
將盡運乎陰陽九月之程者也元陽子曰艮者東北也一陽二¶
#<md:CK-KZ_JY238_04p015a>¶
<pb:YP-C_JY238_20ziji-06-0015a>¶
陰也坤者西南也三陰也艮投於坤其卦爲剝九月之象也一¶
陽五陰至於十月陽盡而坤見矣雲牙子曰兌入於乾其陰欲¶
絶卦分於節令者九三經也元陽子曰兌者西也乾者西北也¶
俱爲金焉入於乾是爲夬三月之象也五陽一陰至於四月陰¶
絶而乾成矣此九還也大藥於是乎成紫金之丹雲牙子曰上¶
弦者月之初也生於庚位元陽子曰月之三日月出於庚是爲¶
金晶之氣初生者也於是陰爻之重十有二銖其名曰月魄雲¶
牙子曰下弦月之喪也其在甲地元陽子曰月之二十有八日¶
月出於甲太陽見矣於是爲木晶之氣初生者也陽爻之重十¶
有二銖其名曰日魂日月相合其重一兩易曰西南得朋上弦¶
#<md:CK-KZ_JY238_04p015b>¶
<pb:YP-C_JY238_20ziji-06-0015b>¶
也東北喪朋下弦也得朋者日沒而月生也喪朋者月沒而日¶
生也此陰陽之爻數也故鉛生於木爲陽爲銀爲表爲夫焉汞¶
生於金爲陰爲金爲裏爲婦焉其合成四象者也雲牙子曰七¶
八者日月相望也二八者陰陽相備也元陽子曰日月者十有¶
五日一望焉日月相見初生者也前乎十有五日者二日也日¶
增月虧後乎十有五日者八日也月盈日虧是爲六陰六陽其¶
爻備矣其陰陽之重各一百九十有二銖一斤之數也雲牙子¶
曰月者八與二十三對者也其生之辰俱在乎離元陽子曰八¶
日二十三日月之出日之沒俱在於南南者離也離者火中有¶
水焉月者金之氣於水爲子焉雲牙子曰陰陽配對者金也銀¶
#<md:CK-KZ_JY238_04p016a>¶
<pb:YP-C_JY238_20ziji-06-0016a>¶
也大藥相見相契矣元陽子曰金者陰也月也銀者陽也日也¶
汞得鉛而成大藥此日月之契合也雲牙子曰存其神息則丹¶
成矣元陽子曰神者氣也木也息也血也水也息者有五穀焉¶
又爲土爲金爲水爲木爲火者乎血者水也於是又爲髓爲精¶
精者神也夫能存其精氣於是津氣相合養其命而延年矣雲¶
牙子曰九轉則三清之天符其至矣乎元陽子曰旣識鉛汞鍊¶
之成丹鎮於三宮日用其卦六時以運轉之天關不入地戸不¶
出斯無漏者也天符宜其至矣雲牙子曰七變者從一氣生者¶
也神符白雪者自乎甲庚者也元陽子曰七變者七返也氣者¶
自丹田眞氣之所生也甲庚者金木之相刑也神符白雪者精¶
#<md:CK-KZ_JY238_04p016b>¶
<pb:YP-C_JY238_20ziji-06-0016b>¶
津相合在乎鼎也雲牙子曰用意於寅申勤行火候存其白黑¶
以返金晶元陽子曰寅者木也鉛也申者金也汞也自寅至亥¶
而鍊之也雲牙子曰日用者四時也八卦也大藥可以變童嬰¶
矣元陽子曰日用者一日爲一歲也四時者寅申巳亥也八卦¶
者乾坤離坎否泰復姤也三百二十日大藥成矣一千三百日¶
三蟲亡矣雲牙子曰三蟲滅則坦然無慮可以養金精矣元陽¶
子曰於是五穀絶矣金精自住矣雲牙子曰天關閉矣地戸牢¶
矣中宮嬰兒玩乎日月元陽子曰天關閉則諸味不入地戸牢¶
則下無漏矣中宮者丹田也中有鉛汞其名曰嬰兒玩乎陰陽¶
之正氣者乎雲牙子曰明堂之前有玉池元陽子曰明堂者橐¶
#<md:CK-KZ_JY238_04p017a>¶
<pb:YP-C_JY238_20ziji-06-0017a>¶
籥也精海也洞房也雲牙子曰黃婆於是婚姹女焉元陽子曰¶
鉛汞見土乃歸於一者也雲牙子曰結就則眞胎脫矣推於二¶
十四氣十月則其期也於是頂門產乎嬰兒元陽子曰正氣漸¶
結於丹田返乎童子之色此胎脫者也卯酉之月不可下火可¶
以沐浴故一歲所用者十月而已存想眞氣自其頂門游行出¶
入此其嬰兒者也¶
　　
** 衆妙篇(導養之方治性保形行之不怠進於長生)¶
陰眞君(名長生)曰北方正氣者河車也東方甲乙者金砂也二者¶
含養歸於一體朱雀調運則金花生矣花者天地之寶也酉者¶
虎也卯者龍也龍虎相生斯合同矣龍之正位者六八也虎之¶
#<md:CK-KZ_JY238_04p017b>¶
<pb:YP-C_JY238_20ziji-06-0017b>¶
所生者在於一宮也採之有日取之有時差其氣候是亦徒勞¶
焉爾求鼎於中宮温養其火候審其陰陽安其爐室須擇其地¶
而隱密焉保而勿失此天地之機也陽者眞砂也陰者眞汞也¶
無質生質者還丹也鍊之餌之斯成仙矣黃芽者天地所生也¶
砂者水之精所成也二者同於一體西方升其王氣其得道則¶
在乎中華焉不達於此未見不喪其家者也¶
純陽子(呂洞賓)曰眞一者何謂也天之陽地之陰也物之氣人之¶
性也身之祖命之宗也龍之體虎之形也精血之名也鉛汞之¶
首也見於魂斯爲三矣遇於魄斯爲七矣此眞一之源也修之¶
之法何哉吾於身之中鍊丹田之氣至其壯也則自然之神全¶
#<md:CK-KZ_JY238_04p018a>¶
<pb:YP-C_JY238_20ziji-06-0018a>¶
矣於十有二時守天眞之一氣入於丹田之宮心無想也外無¶
意也不出不入不往不來則神定而自安矣¶
純陽子曰髮宜常[糸*燮]手宜常面口宜常鍊體宜常挽液宜常嚥¶
氣宜常鍊精宜常轉色宜常遠定宜常變孫眞人(思邈)曰形勿過¶
勞酒欲勿大醉則疾不生矣食者無益也食已行之百步以手¶
摩其腹寅丑之日剪甲櫛髮者百返飽則立溲饑則坐溲行勿¶
迎風居勿有隙夜則濯足而寢思慮者傷其神矣喜怒者傷其¶
氣矣鼻欲去毛口勿唾地平明下榻其先左足則去邪辟惡一¶
日無殃矣行七星之步則壽且樂矣酸者傷筋苦者傷骨甘者¶
傷肉辛者傷氣咸者損壽故耽嗜者不可偏也春夏宜少施泄¶
#<md:CK-KZ_JY238_04p018b>¶
<pb:YP-C_JY238_20ziji-06-0018b>¶
者也秋冬宜固陽者也獨寢守眞加之謹靜斯亦可貴矣財貨¶
者生而有定分知足則爲利矣强之者大患也寡欲者無累也¶
神靜者常安也修道者宜有終始而後可也¶
棲眞子(施肩吾)曰吾見學道者千數矣孰知道之要其在於神留¶
形住形住則神留焉神苟外進其形豈能保哉然保氣養神者¶
不可以湛然而得之不可以兀然而守之保氣者其在手運養¶
神者其在乎用吾嘗聞於師曰體虛而氣固形靜而神會斯出¶
世之玄機歟崑臺眞人(世傳富文忠公爲崑臺眞人)語樂全先生(張文定公自稱)曰¶
吾求頤生之道而得簡易者焉吾於子之後(三更三四點至五更以來皆可)披¶
衣蟠足而坐(床上擁衾亦可)或東向或西向扣其齒三十有六握固以¶
#<md:CK-KZ_JY238_04p019a>¶
<pb:YP-C_JY238_20ziji-06-0019a>¶
調其元氣握固者何也吾以左右拇掐其三指之文或以四指¶
總握其拇用左右手以柱乎腰腹之間者也於是元氣旣調其¶
息微微其腹若虛則閉息焉閉息者何也吾先瞑目靜慮使心¶
源湛然則閉其口鼻勿使氣出焉內觀五藏六府三元九宮與¶
夫肺之白肝之青脾之黃心之赤腎之黑然則何以知之哉吾¶
爲五藏之圖而日觀焉則知之也詳矣於是想吾之心爲炎火¶
其光洞徹入臍之下此吾之丹田也俟乎其腹滿其氣極其徐¶
出其氣勿使耳有聞焉息之出旣調則以吾舌攪乎唇齒之內¶
外漱鍊其津液焉鼻之有涕吾亦爲之漱鍊此眞氣也久斯甘¶
矣方其漱鍊而未可嚥也復如前閉息內觀納心之火於丹田¶
#<md:CK-KZ_JY238_04p019b>¶
<pb:YP-C_JY238_20ziji-06-0019b>¶
調息而漱津焉如此者三則津液滿矣俯首而嚥以氣送之至¶
於丹田吾之用意必精猛使津也氣也谷谷有聲入於丹田復¶
如前爲之凡閉息者九嚥津者三而後止乃以左右手熟摩其¶
面及其四體復以左右手摩其足心足心屈折使涌泉之穴上¶
徹於頂門於是臍之下與其腰其脊亦徐摩焉淟然汗出可也¶
喘不可也次以左右手熨於目於面於耳於頂皆極熱焉則按¶
捏其鼻梁左右或五或七櫛其髮至於百散髮而寢至於旦久¶
則有功二十日而效見矣惟習閉息持久爲難焉吾用脈候之¶
五至者一息也吾能閉其息至於百有二十至而開則蓋二十¶
餘息矣然不可强閉以亂其氣或奔突而出斯乃爲害也暮不¶
#<md:CK-KZ_JY238_04p020a>¶
<pb:YP-C_JY238_20ziji-06-0020a>¶
可多食使其腹寬而虛其氣得以回轉焉晝之時亦數瞑目內¶
觀漱鍊其津液而嚥之熨摩耳面以助眞氣清靜則功易成矣¶
然世之害道者有三焉一曰忿躁二曰陰險三日貪欲學道者¶
其戒之¶
仇池先生(蘇子瞻自號云)曰已饑而食未飽而止散步逍遙使其腹虛¶
當其虛時卽入於定無晝夜之限焉寢也坐也皆可以爲之矣¶
惟在攝其身如彼木偶焉視鼻端之白數其息之出入綿綿若¶
存用之不勤至於數百則其心寂然其身兀然與太虛同於是¶
不待禁制而不動矣其出入之數也或至於不能計吾則與其¶
息俱出俱入隨之不已則一息自住不出不入矣於是其息或¶
#<md:CK-KZ_JY238_04p020b>¶
<pb:YP-C_JY238_20ziji-06-0020b>¶
從毛竅之中八萬四千雲蒸霧散而諸疾除矣故養生者必以¶
胎息爲本然亦乾乾乎其艱哉夫不閉其氣任其出入則眇綿¶
滉漭近無卓然之功或望其兀然自止蓋未之有也閉而留之¶
其息不過乎三十五十則奔突而出雖有微陽生於下丹田其¶
猶爲稼於湯世亦終一溉而後枯非度世之道也吾嘗聞諸孫¶
思邈曰夫欲和神氣者必於密室扃戸榻安而茵厚其枕之高¶
二寸有五分於是正身偃卧冥心閉氣於胸膈之間而以鴻毛¶
置於鼻之端而不動經三百息焉則目無見也心無思也如是¶
寒暑不能侵蜂蠆不能毒其壽三百有六十歲鄰於眞人者矣¶
吾默而深思其旨曰夫閉氣於胸膈使息之出入動而不動氤¶
#<md:CK-KZ_JY238_04p021a>¶
<pb:YP-C_JY238_20ziji-06-0021a>¶
氳縹緲若熏爐之煙烹鼎之氣出入自如無呼吸之者此鴻毛¶
可以不動矣故心不起於念雖過乎三百息斯亦可也吾嘗卧¶
而爲之如其方焉以意守其氣於胸膈之中吾欲吸也則微吸¶
焉吾欲呼也則不得呼焉而任其氤氳縹緲微微自出出盡而¶
氣平則又微吸焉如此其出其入不絶而鴻毛可以不動動亦¶
微矣吾俟其動則益加意以勒之使不動而後止也吾雖勒也¶
然不閉也其息至於數百則其出者加少其不出者加多內守¶
充盛血脈通流上下相灌輸而吾之養生之理得矣¶
仇池先生曰昔鄭子產有言火烈人望而畏之水溺人狎而玩¶
之翼奉以爲北方之情好行貪狼南方之情惡行廉正廉正者¶
#<md:CK-KZ_JY238_04p021b>¶
<pb:YP-C_JY238_20ziji-06-0021b>¶
君子也貪狼者小人也吾於是有得焉夫火者心也水者腎也¶
烈則生正矣弱則生邪矣故五藏之性心正而腎邪雖上智之¶
腎不能不邪然而不淫者腎聽命於心也下愚之心亦正矣然¶
而常淫者心不能爲政也知此則達鉛汞龍虎之理矣鉛者氣¶
之謂也或趨或蹶或呼或吸或執或繫故凡動者皆鉛也肺實¶
主出納焉故肺爲金爲白虎汞者水之謂也唾涕膿血精汗大¶
小溲凡濕者皆汞也肝實主宿藏焉故肝爲青龍古之眞人謂¶
內丹者皆曰五行顛倒術龍從火內出五行不順行虎向水中¶
生世未有知之者也方五行之順也則龍出於水虎出於火死¶
之道也心不爲政聲色外誘邪淫內發壬癸之英下流而爲人¶
#<md:CK-KZ_JY238_04p022a>¶
<pb:YP-C_JY238_20ziji-06-0022a>¶
或爲腐壞是汞之龍出於水者也喜怒哀樂皆出於心喜則攫¶
拏隨之怒則毆擊隨之哀則擗踊隨之樂則抃舞隨之動於內¶
而氣應於外是鉛之虎出於火者也皆出而不能返故曰死之¶
道也眞人者於是教之逆行焉此何道也孔子曰思無邪無思¶
而非土木蓋必有無思之思焉無思之思者端正莊栗而不放¶
逸是爲戒者也戒則生定定則出入之息自住出入之息自住¶
則心之火不復炎上矣火在易是爲離離者麗也必有所麗未¶
嘗獨立焉蓋水者其妃也火旣不炎上則從其妃矣水火合則¶
壬癸之英上流而入於腦溢於玄膺若鼻之液不鹹則非腎出¶
者也是汞之龍自火出者也長生之藥內丹之萌其無過於此¶
#<md:CK-KZ_JY238_04p022b>¶
<pb:YP-C_JY238_20ziji-06-0022b>¶
矣陰陽之始交天一爲水故人之始造形者皆水也五行一曰¶
水得暖氣而後生是以二曰火有氣而後有骨是以三曰木骨¶
生而後堅物之堅壯者皆金氣也是以四曰金骨堅而後肉生¶
土爲肉是以五曰土方人之在母也母呼亦呼母吸亦吸口鼻¶
自閉而以臍達故臍者生之根也汞之龍出於火流於腦溢乎¶
玄膺必歸於根焉心火之不炎上而從其妃是火常在於根也¶
故壬癸之英得火而自堅達於四支溢於肌膚而日壯其究極¶
則剛之體也是鉛之虎自水生者也龍虎生而內丹成可以長¶
生不死矣於道猶未也¶
鴻濛(子高象)先嘗至廣寒宮於是玉宸君使見於西華夫人夫人¶
#<md:CK-KZ_JY238_04p023a>¶
<pb:YP-C_JY238_20ziji-06-0023a>¶
授以道要曰眞一者在於敲乎戊己之門其中有金子焉是黃¶
芽之根萬物之母也母得其父而爲鼎釜於是日月魂魄交感¶
一浮一沉其珠自飛至於崑崙之上者必馮諸罔象而求之旣¶
得之則歸於絳宮藏之肌膚紅矣鬢髮黑矣蓋九十日而丹成¶
焉昔者魏伯陽作參同契所謂萬古丹中之王也其首曰乾坤¶
者易之門戸也乾道爲男坤道爲女而世不知所謂眞陰陽者¶
乃茫然而求龍虎焉日者離也月者坎也日月陰陽相啖吞者¶
也金烏死玉兔生故萬物生者周天地之感也天地相盪男女¶
合矣四象五行於是近輻輳焉晝夜屯蒙者發乎自然者也非¶
孜孜視乎火之候者也或曰臍之下者太一之宮也先想神爐¶
#<md:CK-KZ_JY238_04p023b>¶
<pb:YP-C_JY238_20ziji-06-0023b>¶
在乎其內次存眞火炎乎其中於子之時起採日月投於其鼎¶
以吾之津液漱下於丹田是爲神水焉十月脫胎而生嬰兒¶
正一先生(司馬子微)坐忘歌曰常嘿元氣不傷少思慧燭內光不怒¶
百神安暢不嗔心地清涼不求無謟無曲不執可圓可方不貪¶
卽是富貴不苟何懼公王味絶靈泉自降志定眞息自長氣漏¶
形歸厚土念漏神趍鬼鄕心死方得神活魄滅然後魂昌至精¶
潛形恍惚大道偶於混茫轉物難窮妙用應化不離眞常造化¶
若知規矩鬼神不測行藏節飲節食少寐便是眞人坐忘¶
高子(名象先)曰瞑目蟠足以左手抱臍之下右手附腎之左右復¶
想丹田使其炎如火是爲玉女抱臍者也至游子曰抱元守一¶
#<md:CK-KZ_JY238_04p024a>¶
<pb:YP-C_JY238_20ziji-06-0024a>¶
乃養生之至要也其名有九一曰一字氣二曰黃河逆流三曰¶
肘後飛金晶四曰河車般運五曰返本還元六曰囘光混合七¶
曰五氣朝元八曰一撞三關九曰三田往復¶
至游子曰吾有修命之宗世未之知也上納於氣下勿泄於精¶
於是運之與玉池之淵相合久而斯爲丹矣斯吾之性命也無¶
他焉神也息也氣也一物而三形者也心存乎妙意存乎玄臍¶
下之氣沖沖其動以育丹田谷神不死者胎息也沖虛子曰其¶
心死矣然後能抱其一含其氣鍊其精輔其神全其形故死其¶
陰者生其陽則神生道成矣高象先曰崑崙之巓有玄珠焉惟¶
罔象能求而得之歸乎絳宮則其膚渥丹其髮再黑而北極刊¶
#<md:CK-KZ_JY238_04p024b>¶
<pb:YP-C_JY238_20ziji-06-0024b>¶
其死籍矣¶
杜革曰有煉金丹之方溯流補腦之訣吾嘗日興正坐俟其氣¶
定焉口吐其濁者三五焉密閉地之戶勿使之通然後鼻吸其¶
清焉其入息以九其出以六時數數作焉則妙矣如津液之生¶
則赤龍耕於左右者三十有六焉及其滿口鼓其氣而虛嚥者¶
九以其氣送於丹田徐引其氣出焉久則有功矣吾嘗正坐俟¶
其氣定焉鳴天之鼓三十有六焉單絞轆轤者二十有四焉跪¶
而首至於地以其手擦夫腎堂三十五十而至於百以漸加焉¶
鼻隨引其氣出於是左右互相摩至其熱以熨外腎其數至於¶
百鼻之中氣滿則徐放之其行之也於子之後寅之初此祕精¶
#<md:CK-KZ_JY238_04p025a>¶
<pb:YP-C_JY238_20ziji-06-0025a>¶
逆流者也¶
徽宗嘗問於李傅(宣和初爲太府卿)曰爾有內丹之方試爲我言之傅¶
對曰內丹之要在乎存其心養其氣而已閑邪所以存其心也¶
內觀所以養其氣也存其心養其氣則眞火日炎矣神水華池¶
日盛矣可以上下與天地同流焉天之道運而不積者也聖人¶
則而行之簡易則天地之理得矣夫人所恃以生者氣也氣住¶
則神住矣神住則形住矣審能如是則長生久視其自兹始乎¶
觀夫寒暑往來日月運轉天地之所以長久者也吹之噓之呼¶
之吸之吐故而納新眞人之所以長存於世者也丹元子曰形¶
以神住神以氣集氣者體之充也形者神之舍也故氣實則盛¶
#<md:CK-KZ_JY238_04p025b>¶
<pb:YP-C_JY238_20ziji-06-0025b>¶
矣虛則衰矣住則生矣耗則絶矣氣也者廣成子所以保之煙¶
蘿子所以鍊之也然則一言而盡保之鍊之之妙者其唯之納¶
乎故曰一嚥二嚥雲蒸雨至三嚥五嚥內景充實十嚥九嚥心¶
之火下降腎之水上升水火旣濟則內丹成矣可以已疾可以¶
保生可以延年可以超升於是有進火行水之候者其樞要也¶
子之後午之前者進火之候也五夜之始陽之盛者也尤宜於¶
進火焉居榻之上或南向或東向握固蟠足合目直腰而坐澄¶
心靜慮內觀乎五藏仰首合口引鼻之清氣至其極也則直腰¶
而嚥焉一嚥則縮其穀道一縮再引再嚥再縮至於再至於三¶
若其氣極而不能止也則俯首開口以吹之勿使耳聞其聲如¶
#<md:CK-KZ_JY238_04p026a>¶
<pb:YP-C_JY238_20ziji-06-0026a>¶
是者三是爲一候待其氣調而後行水焉取鼻之涕口之液集¶
而爲一多益善矣及其百漱旣熱而甘則仰首出胸於左顧於¶
右盼於正坐各一嚥焉分三嚥而下內想至於丹田凡嚥也亦¶
縮其穀道焉如是者一是爲一候水火之功於是乎畢矣是道¶
也奪天地之造化行之之初則臍之下如火所焚飲食增矣四¶
支健矣及其久也白髮返黑墜齒復生精神全矣歸於嬰兒則¶
寒暑不能寇鬼神不能侵也¶
微宗曰善會稽千歲沙門曰吾有七氣之訣一曰叩叩齒七過¶
以集其神心中作觀每一叩齒而念一星星者魁𩲃𩵄䰢魓𩳐¶
魒二曰托托者先舉左手如托百斤右手亦然各上下十八過¶
#<md:CK-KZ_JY238_04p026b>¶
<pb:YP-C_JY238_20ziji-06-0026b>¶
三曰張張者先引左手如挽弓挽弓已則以足張弩右手及足¶
亦然各十八過四曰摩摩者摩左右手熱以摩其耳謂之發水¶
次摩其目各三十六過謂之發火次摩其面以及其身中五曰¶
搖搖者以左右手叉腰盤足而坐左搖二肩背甲右亦然各十¶
八過六曰揩揩者以左右手相揩熱以揩二腎堂使熱七曰漱¶
漱者漱之津液滿口方嚥之三過然後以左右手相揩熱以摩¶
丹田而無數象山子曰服元氣者可以通九竅百關而流布焉¶
積之久斯有功矣凡欲服氣先靜其心左右導引通暢使夫百¶
節調和然後握固閉口鼓腮開牙努腹直然嚥之則流利矣每¶
九咽是爲一節四九三十六嚥是爲中節其得三百六十嚥是¶
#<md:CK-KZ_JY238_04p027a>¶
<pb:YP-C_JY238_20ziji-06-0027a>¶
爲大節夫服之者不以時焉惟鼻之氣任其出入而口則嚥之¶
若先體冷則須暖氣若先體熱則須泠氣此元氣者日服三五¶
十嚥以至於百斯能助陽氣消食而駐顏髯髮而堅體矣若夫¶
其首昏熱則重掌掩口用力呵之五十過則瘉未瘉更爲之(服此¶
氣者宜服地黃酒引氣欲服時候食消乃服之)¶
至游子曰吾聞古先至人有度世鍊形之法焉其要曰於子之¶
時一陽之始生者也披衣握固扣齒三十有六收視反聽內存¶
五藏之所在下腭舌順絞焉隨日轉者三順絞者三自然津生¶
於華池其漱滿口而三嚥之經於華蓋與夫心也肝也脾胃也¶
如此者三則想胃之間白氣二道復觀於二腎自腎之間二道¶
#<md:CK-KZ_JY238_04p027b>¶
<pb:YP-C_JY238_20ziji-06-0027b>¶
白氣出於夾脊絞以轆轤上入於泥丸於是由其面門而至於¶
腭則神水盈於口矣如此者三爲一嚥焉由於中丹田以心包¶
焉送於下丹田而止如此者三次發其火以焚乎下丹田所納¶
之神水如此者九是爲一過以津之數九九則八十有一也自¶
子而至於午可以行矣久則功斯見焉於是有黃河逆流之勢¶
何也項之下咽喉之畔有二脈焉此長生之路也以手捏其二¶
脉其數二百左右腕之下有二脈焉此四象之周圜也先左次¶
右其手按之各五十焉二䏶之中(肐䏶也)有二脈焉此金關玉鎖¶
也二溪也以手按之其數八百焉二臁之邊(腳臁刃也)有二脈焉此¶
太一之路也以手按之其數各二百焉日勤行之功斯見矣於¶
#<md:CK-KZ_JY238_04p028a>¶
<pb:YP-C_JY238_20ziji-06-0028a>¶
冬至之後則先其重後其輕焉夏至之後先其輕後其重焉¶
至游子曰吾嘗聞日月交飛五行之眞造化焉夫土生金金生¶
水水生木木生火火生土生者其母也受生者其子也土克水¶
水克火火克金金克木木克土克其夫也受克者其婦也腎者¶
水也在於下者也心者火也在於上者也肝者木也在於左者¶
也肺者金也在於右者也脾者土也在於中者也故五行生克¶
之理惟在於人以其氣相傳自腎爲始焉腎之氣傳於肝水生¶
木者也腎之氣足而肝之氣生以傳於心木生火者也肝之氣¶
足而心之氣生以傳於脾火生土者也心之氣足而脾之氣生¶
以傳於肺土生金者也脾之氣足而肺之氣生以傳於腎金生¶
#<md:CK-KZ_JY238_04p028b>¶
<pb:YP-C_JY238_20ziji-06-0028b>¶
水者也肺之氣足而腎之氣生周而復始以氣液相傳心爲始¶
焉心之液傳於肺火克金者也心之液至而肺之液行而傳於¶
肝金克木者也肺之液至而肝之液行而傳於脾木克土者也¶
肝之液至而脾之液行而傳於腎土克水者也脾之液至而腎¶
之液行而傳於心水克火者也腎之液至而心之液行亦周而¶
復始凡心之液不得腎之氣則不行矣腎之氣不符心之液則¶
不生矣液行乎夫婦氣傳乎子母木寄金鄕金藏木位返覆顛¶
倒相克相生者也吾始行氣之中求乎眞水水之中求乎眞氣¶
眞液內合於眞氣而鍛鍊焉以陰固陽以陽消陰留形寓世則¶
煉質成形可也脫質升仙則鍊氣成神可也是道也月之上定¶
#<md:CK-KZ_JY238_04p029a>¶
<pb:YP-C_JY238_20ziji-06-0029a>¶
盛衰焉日之上識陰陽焉時之上審消息焉候之中用其數境¶
之中見其像無差直事之神區別五行之理於是可以入希夷¶
而成大功矣¶
至游子嘗歌金丹之詞曰用物之精養物之華集我丹田我丹¶
所家我丹伊何鉛汞丹砂賓主相守如巢養鴉種以戊己耕以¶
赤蛇育以丙丁灌以河車乃根乃珠乃蕊乃花晝鍊於火赫然¶
彤霞夜浴於水泫然素葩金丹自成曰思無邪¶
至游子曰何以致華池之水乎吾聞卷其舌以舐於懸噰行之¶
浹日舌之下其筋急而痛吾以漸馴致焉使舌之尖及於懸噰¶
則致華池之水莫捷於斯焉¶
#<md:CK-KZ_JY238_04p029b>¶
<pb:YP-C_JY238_20ziji-06-0029b>¶
至游子曰日月有飛騰之法何也大坐凝神定氣以左手抱臍¶
之下右手握固於股之上想乎大煙焰火以焚其心次之焚其¶
肝其肺於是鼻微放其氣使通焉少選復想其火下焚於丹田¶
俟其極熱則晝想日之光夜想月之光無則不想可也焚心之¶
時宜少焉焚丹田之時宜多焉次之立其膝左右手抱之使其¶
熱周於身熱極則止其行無時吾飽食則運火可使之立消焉¶
何也垂手歛足動搖其腹收氣偃身俟其氣滿則回身焉於是¶
火上炎矣¶
至游子曰吾欲三宮升降何道也吾收其足以左手之中指拄¶
乎下脘下脘者在臍之上者也以右手爲眞武之印捏鼻之息¶
#<md:CK-KZ_JY238_04p030a>¶
<pb:YP-C_JY238_20ziji-06-0030a>¶
使其氣滿則微放焉如是者三至游子曰舒左右足垂左右手¶
取其氣滿則仰身後偃如此者五是爲五氣之朝元者也¶
至游子曰摩吾之手至於熱則以左手抱臍之下用右手以助¶
之於是蟠膝而坐瞑目以想心之液下於腎腎之氣上於心往¶
來上下行之久則臍之下其炎如火是爲丹田之基也¶
至游子曰蟠足疊其左右手抱其小腹於是以其鼻取西方之¶
白氣七嚥焉次而取南方之赤氣三嚥焉次而取東方之青氣¶
九嚥焉次而取北方之黑氣五嚥焉於是南向仰首取中央之¶
黃氣一嚥焉是爲五行之眞造化也¶
至游子曰以左手之中指拄臍之中(臍心也)以右手兜其外腎以¶
#<md:CK-KZ_JY238_04p030b>¶
<pb:YP-C_JY238_20ziji-06-0030b>¶
中指抑其尾閭於是想日月交降於丹田俟其氣滿則微放焉¶
如此者三催火者也是爲日月交飛焉¶
至游子曰仰掌上舉以治三焦者也左肝右肺如射雕焉東西¶
獨托所以安其脾胃矣返復而顧所以理其傷勞矣大小朝天¶
所以通其五藏矣嚥津補氣左右挑其手擺鱓之尾所以祛心¶
之疾矣左右手以攀其足所以治其腰矣¶
至游子曰挺身仰卧靜慮閉氣置手腹脅之上踊身而起以扳¶
足趾復倒復起微出其氣以多爲勝¶
至游子曰兌者七也少女也肺也主於意其意動則思故數降¶
氣魄則性熟矣至少男合則亡精矣坤者二也地也小腸也曲¶
#<md:CK-KZ_JY238_04p031a>¶
<pb:YP-C_JY238_20ziji-06-0031a>¶
江之神不可以度焉升土母於坎而與此合則鍊液而成丹矣¶
乾者六也天也金也父也大腸也腎之宮在於坎其廟在於乾¶
腎能與艮合者也扁鵲曰大腸者魄門也能鍊其氣則中土自¶
應矣中土者脾胃也此黃道鍊氣之說也離者九也心之火也¶
少女也主於神其神定則超於空洞矣亂則失數恍惚矣故九¶
之數要在識乎三五一二八然後與九三合焉於是諸脈運乎¶
五液使之上升合則化神矣其中之法器能升神洞氣入於紫¶
府而見道者也坎者一也腎之水也中男也一者是爲精之數¶
焉九者其恍惚也一者其杳冥也合則數失矣極則精漏而爲¶
魄降而成鬼矣當其未極可以制之爲發用焉巽者四也風也¶
#<md:CK-KZ_JY238_04p031b>¶
<pb:YP-C_JY238_20ziji-06-0031b>¶
膽也長女也其主眾畏之可以制伏其眾者也艮者八也山也¶
其體木也鬼門也少男也膀胱也凡氣至於此十死八九爲子¶
之後數湊於彼矣若夫修鍊之士未言其道初以術至於精中¶
以精鍊氣可以禦意於精至魄其欲之魂從於心於肝於脾於¶
肺於腎五液下降其極也化而爲鬼歟震者三也雷也其體木¶
也肝也長男也能使性定而氣升者歟其要曰金風吹起於坎¶
中之陽則精神昌矣十有二時行之不已斯至於仙歟然吾身¶
吾體縷數焉其上曰頂次之曰紫府也耳也眉也目也鼻也口¶
也次之曰元宮則洞上道也次之曰咽次之曰重樓次之曰會¶
厭心次之曰脈次之曰心則氣母也膈中法也次之曰肝膽次¶
#<md:CK-KZ_JY238_04p032a>¶
<pb:YP-C_JY238_20ziji-06-0032a>¶
之曰脾次之曰胃胃之繫曰小腸小腸之繫曰膀胱膀胱歸於¶
腎則心之絡也小腸之左曰大腸次之曰下術是之謂一氣之¶
圖焉¶
至游子曰善乎上清紫文之言曰吞日月之氣與其光焉是爲¶
赤丹金精石景水母者也其法於日之出也東向扣吾齒者九¶
瞑目握固而想五色之流霞俱入於口於月之出也西向扣齒¶
者十瞑目握固而想其中五色精光俱入於口月光之中有黃¶
氣其目之瞳是爲飛黃月華玉胞之精吾能修此則奔入於日¶
月爲仙矣至游子曰上清紫文之言其微矣吾申論其粗焉平¶
旦立於空曠之所望乎東方觀日之出視其色光氣象至於累¶
#<md:CK-KZ_JY238_04p032b>¶
<pb:YP-C_JY238_20ziji-06-0032b>¶
日而熟矣於是寅漏之下三刻之後四刻之前小坐於榻東向¶
疊膝其手握固開天之門(天門者兩鼻竅也)閉地之戶(地戶者口也)臨(去聲)目¶
以想太陽始出之氣以鼻引之以入於口俟其氣滿則虛漱四¶
十有九轉焉極力嚥之想其至於丹田扣齒者數通是爲服日¶
精一圓修初地者可進三圓至游子曰此日精也復有九還之¶
方於子之後午之前東向十有二漱交其龍虎可以服日精一¶
圓(謂之紅圓子)夫自子至巳者所謂六陽之時也東向吐鼻之左右¶
竅取其清氣使滿口焉於是內想非青非黃非碧非綠如太陽¶
之色光凡一漱則左右掌一摩焉左手者龍也右手者虎也其¶
漱至於十有二摩之數亦如之左側其首而嚥焉旣已則以左¶
#<md:CK-KZ_JY238_04p033a>¶
<pb:YP-C_JY238_20ziji-06-0033a>¶
右手摩其面其耳者各三焉是爲一圓一則爲陽二則爲陰其¶
陽則左嚥其陰則右嚥其初則日服三圓三旬有一日則進乎¶
五圓五旬有一日則進乎七圓焉嗜欲未除則進乎七圓可以¶
止也夫尾閭未禁氣泄不收殆難以實其腹矣必七旬有一日¶
則進乎十圓服至於二十旬其溲赤水此九蟲積惡之去者也¶
於是可以服月精矣月之二日午之後子之前者所謂六陰之¶
時也西向其法如前損日精至於五圓然不得棄月精矣(謂之白圓¶
子)其行至於旬有六日其補至於二十旬則不用月精而專用¶
日精矣其五圓先服其四後以其一送於丹田一月則日送一¶
圓二月三月四月五月則月加一焉至於五圓則常以鏡照其¶
#<md:CK-KZ_JY238_04p033b>¶
<pb:YP-C_JY238_20ziji-06-0033b>¶
形而思腹之嬰兒而似其形七月八月則不食不飢十月則處¶
於靜室思出天門瞑目不得視視或悸焉踰於三年可以視矣¶
而不可遠離其軀至於二紀出外了然於是用般運之法存心¶
之氣入於下丹田自尾閭上背入腦若風雨之聲矣其砂落於¶
面其味甘不可棄也斯可以滋榮五藏者也¶
至游子曰戌亥之時瞑目靜心而端坐使鼻之氣微定焉於是¶
存想嚥津困則就寢時至於子則南向或東向端坐內絶思慮¶
其鼻行一口而存於心少選復行一口同前一口之氣而嚥送¶
至臍以左右手輕抱其臍輪亟縮穀道復行一口逐前二口之¶
氣俟過於臍而復縮焉微脅其腹俟火行於臍之下而熱矣腰¶
#<md:CK-KZ_JY238_04p034a>¶
<pb:YP-C_JY238_20ziji-06-0034a>¶
胯徐徐向上升舉俟氣過尾閭則腰胯俱熱於是出其胸臆而¶
緊幣靠其二夾使定焉勿令虛陽先起俟火之氣悉至於夾脊¶
則開夾脊雙關亟仰首縮頸向天勿令虛陽先起俟火之至亟¶
點首擺頸使火至於髓海如此而後引而過於天門逾十二重¶
樓以至於絳宮入於丹田此起火勒陽關者也¶
至游子曰自辰巳至午之前靜坐瞑目屏思慮其息微行則滿¶
口生津勿吐勿咽以壓定眞龍勿使上升焉其鼻微引以搐起¶
其眞虎脅其腹勿使下降焉腹不可放也俟其氣滿則微放焉¶
而不可放走焉於是復微行使津滿口盛而不盡其初咽乾其¶
次心沖俟其通暢分爲三以嚥之如此者或一作焉或三作焉¶
#<md:CK-KZ_JY238_04p034b>¶
<pb:YP-C_JY238_20ziji-06-0034b>¶
是謂元珠者也¶
至游子曰或問宴坐亦有法乎曰有之吾先以左足加於右膝¶
之上而舒其右足焉左右手握中指之下其第二紋少時以左¶
手摩其右脅者六十有四復以右足加於左膝之上而舒其左¶
足其握固如其前以右手摩其右脅者亦六十有四於是蟠足¶
而坐以手摩其臍之上者左右各三十有二先摩左右手而後¶
摩其腎堂摩其左右肩者三以赤龍撞其左右頰者各十有四¶
撞上下唇者各七撞中齒者七轉舌而攪者三液來則擎於口¶
中定其息者頃焉以左右手捏鼻之竅先嚥火者三不得使水¶
下焉然後分其水爲二捏鼻之竅作聲而嚥之此宴坐之法也¶
#<md:CK-KZ_JY238_04p035a>¶
<pb:YP-C_JY238_20ziji-06-0035a>¶
至游子曰蟠其足而坐以左手兜其外腎右手握固微通其氣¶
於是想其火以焚其心以及其肺其肝俟其熱復想其火下至¶
於丹田次想至於尾閭提其身俟其過焉次想過於上關微俯¶
其身向前則入於泥丸以至於頂至於腦由天庭而下復至於¶
心於肺於肝於丹田如此者九此還丹九轉者也¶
至游子曰多出不如少出少出不如不出一呼一吸不能留卽¶
天地之氣返爲所盜或者以嚥氣爲胎息或以數息或以閉息¶
或以忍息或以減息未爲究竟必也內氣不出外氣不入神能¶
馭氣鼻不失息上至泥丸下至丹田二氣上下升降無窮佛家¶
謂之胎息道家謂之太一含眞氣儒者謂之養浩然之氣殊途¶
#<md:CK-KZ_JY238_04p035b>¶
<pb:YP-C_JY238_20ziji-06-0035b>¶
而同歸也¶
至游子曰吾將擒制金精蓋有法矣擇子日於寅之初正坐東¶
向左按膝右按股鼻引口吐者二十有七叉手扣腰而點首者¶
七俟其氣温然而暖則泥丸之元氣入矣左右手互相抱用力¶
束之者三次舒其左右足平附於席以左右手齊攀其足指如¶
此往來者七次左右按如其初坐而休息焉左抱其右乳而舒¶
其右手背視如怒擊者七右抱其左乳如其前焉吾行之在乎¶
精一而無間斷於是乎相繼爲玉女舞雲枝者十有二左右按¶
之復如其初焉乾嚥嚥津者各一行之至於五五之日則精氣¶
運行周於四體進而不已可以長生¶
#<md:CK-KZ_JY238_04p036a>¶
<pb:YP-C_JY238_20ziji-06-0036a>¶
至游子曰或南立或東立撚紙塞於鼻之左右竅欲嚏則徹之¶
曲垂其左右腕開之向後如鳳張翼復向前掩抱者三左右手¶
舉其袖掩其口其鼻點首者三次左極其力搖肩者三右亦如¶
之次左右手相叉翻指向其面俯地覆手如兜抱重物舉至於¶
口者三次踢其左足至於臀者三右亦如之左右手抱其丹田¶
極力於鼻以搐其氣而嚥焉入於下丹田者三俟其息調卽止¶
行之無時惟數數然爲妙焉¶
至游子曰修生之道有五一曰長生火降心氣至於丹田而後¶
提縮二曰太一含眞氣肺心肝氣皆至丹田而後提縮三曰玉¶
女分胎以右脅側卧置外腎於股之外勿近於熱以防氣走四¶
#<md:CK-KZ_JY238_04p036b>¶
<pb:YP-C_JY238_20ziji-06-0036b>¶
曰肘後飛金晶肺心肝氣皆降於丹田左右轉各八十一五曰¶
開天門閉地戶撞三關拳其手足用意以想乎夾脊之雙關於¶
是黑氣纒乎赤氣上於泥丸吾則點其首者數焉然三關者閉¶
之亦有道矣搐其鼻微脅其小腹則心自提起精自逆上脈亦¶
停偃於是乎上關斯閉矣¶
至游子曰古先至人有噓呬呵吹呼嘻之道焉常於子之時趺¶
坐定息以其鼻引其腹俟滿焉呵者三呼者十有二嚥津者三¶
卯之時東向呼者十有二呬者七嘻者十有二嚥津者三午之¶
時南向呬者七吹者五嘻者十有二嚥津者三酉之時西向噓¶
者九呵者三嘻者十有二嚥津者三噓者何也左右手握固(握拳¶
#<md:CK-KZ_JY238_04p037a>¶
<pb:YP-C_JY238_20ziji-06-0037a>¶
也)張目上視而後噓焉呬者何也左右手抱其膝仰面而後呬¶
焉呵者何也交左右手以抱腦後仰面而後呵焉吹者何也仰¶
卧握固而後吹焉呼者何也垂左右手安前抱脾而後呼焉嘻¶
者何也仰面平坐而後嘻焉肺應於氣輪氣輪病或如雲飛翳¶
日俄復明與大府風熱而祕者呬可矣脾應於內輪內輪病則¶
脅腫痛與唇焦者呼可矣喉之腫者嘻可矣腎應於水輪水輪¶
病則視一物爲二覩太陽如隔水與臍之下冷者吹可矣心應¶
於血輪血輪病則努肉侵睛與夫膈之熱者呵可矣肝應於風¶
輪風輪病則望風淚出視則霧煙生者噓可矣¶
至游子曰吾嘗聞三火之說民火者外腎也日落之際收民火¶
#<md:CK-KZ_JY238_04p037b>¶
<pb:YP-C_JY238_20ziji-06-0037b>¶
二十七次聚水三十六作一口嚥至丹田中微著力搐外腎一¶
次兹乃水自上而下外腎民火自外而入水火相溉也臣火者¶
內腎也當行煮海於戌亥之交先以左手兜外腎右手搓臍下¶
引起臣火煮丹田使陰消而陽長左右兩手各行八十一爲一¶
通君火者心也亥後靜坐以心意遶丹田先左後右各旋轉八¶
十一帀或三百六十帀乃心之君火下降與內腎臣火民火相¶
合三火聚而結丹謂之周天火候至游子曰日用寅午戌之時¶
取火焉居於靜室施厚茵於榻疊足南向而坐以左右手兜抱¶
其腎掩於臍輪之下澄湛其思慮內外自如然後端想其臍輪¶
之內有物焉其大如彈丸其色如朱橘皎如白日使鼻中所入¶
#<md:CK-KZ_JY238_04p038a>¶
<pb:YP-C_JY238_20ziji-06-0038a>¶
之氣甚微其息息存入於彈丸之內一念或萌則抖擻精神應¶
時滅之復端想其彈丸使所入之息常存入其中漸覺臍輪温¶
暖稍稍如火卽叩齒九通漱津液滿口者九過每嚥以意送入¶
彈丸之內然後行起火之法叩齒九通嚥津九過(九口也)卽閉氣¶
三口乃摩左右掌使極熱先摩目尾數過次摩其掌熱以摩鼻¶
數過次摩其掌熱以摩左右耳數過次摩其掌熱以摩面及頸¶
使熱然後左右閉氣各開弓者三過若日獨行此法亦能使八¶
邪不干面目光澤而形不衰所謂小鍊形者也夫取火必於三¶
時者何也寅者火之長生也午者其帝旺也戌者其庫墓也行¶
之可以除陰氣長陽神矣久之純熟則十有二時之中常爲之¶
#<md:CK-KZ_JY238_04p038b>¶
<pb:YP-C_JY238_20ziji-06-0038b>¶
自然思慮澄徹而不昏處於暗室而內外明白此丹成神全氣¶
足之驗也眞氣充足則神氣清爽絶食而不飢吉凶未至而前¶
知此道成之驗也百日宿痾瘉矣二百日臍下堅實氣力盛矣¶
三百日精氣凝結而成丹矣行之之初漸加精進(約半時辰然後漸漸長遠¶
乃加精進)至於純熟下功則覺温然而熱內視歷歷見其彈丸然後¶
氣液和暢神識端守而不失使所入之息收於彈丸之內兀然¶
不知其所存所謂息隨胎結胎隨息住此丹成之驗也行之旣¶
久忽然不知我爲我物爲物物我俱忘體如虛空其身通熱汗¶
出此胎仙已就之驗也如有疾病卽閉氣數口汗流而止復行¶
起火之法其疾自除矣¶
#<md:CK-KZ_JY238_04p039a>¶
<pb:YP-C_JY238_20ziji-06-0039a>¶
至游子曰或謂初地修進四法並行何也曰一日有四時應天¶
地陰陽之數焉天地四時者春夏秋冬也日月四時者弦望晦¶
朔也人之四時者子午卯酉也子之時心氣入於腎其火在下¶
於是腎中之眞氣升矣卯之時眞陽隨陰氣勝而至於腰少復¶
入於本位分陰陽二氣前後焉男以後爲左者也女以後爲陰¶
者也當用升火散氣焉午之時腎氣入於心於是陰自九天而¶
降至於咽膈之上分前後而行焉酉之時陰氣殺物而陽氣弱¶
矣當用聚氣養陽而助其陽也故四法者一日之用也夫亥子¶
丑者陽氣方生欲升一陽之眞氣仍然坐達旦不得大聲劇言¶
(可與人語不可與人言自言日言答人曰語)與夫應接之勞是夕子之時止勿行功¶
#<md:CK-KZ_JY238_04p039b>¶
<pb:YP-C_JY238_20ziji-06-0039b>¶
至於雞鳴則復行焉可也如日南至之前一夕不得一陽之眞¶
氣卽於日南至之夕及次日小至子之時再爲之(如南至前一夕已得一陽¶
後於南至小至爲之亦佳不必坐至達旦)凡氣者日南至則起於涌泉焉十一月至¶
於膝十二月至於股正月至於腰其名曰三陽成者也二月至¶
於膊三月至於頸四月至於頂五月之後其陰亦如之故學道¶
者宜於四月十月絶嗜欲以避純陽純陰之用事也至游子曰¶
端坐閉目令心爲姹女腎爲嬰兒先使腎温熱發起其火上騰¶
次以鼻引清氣想天之風氣者九過送姹女隨龍火出交於下¶
見嬰兒嬰兒復上升見姹女如夫婦交合焉此龍虎之運用也¶
鼻引其氣閉口瞑目正坐左右手抱外腎鬱透熱乃以心意抱¶
#<md:CK-KZ_JY238_04p040a>¶
<pb:YP-C_JY238_20ziji-06-0040a>¶
腎上逆送之又引氣急想其心如姹女交腎而合精復想腎爲¶
男感而交合上下十五過則著身將其精逆上入於心復令心¶
血降下如此上下者三七過然後收入於脾宮鎖之所以黃婆¶
是爲三姓同居在心之上臍之下其大如環次用六陽之火鍛¶
之六陰之水灌之晝夜行九一運用之訣焉故心動則肺肝膽¶
小腸俱動以助乎心焉腎動則外腎膀胱大腸脾俱動以助乎¶
腎焉然則心腎者俱修眞之主乎¶
至游子曰三魄曰爽靈曰幽精曰胎光七魄曰尸狗曰伏彘曰¶
雀陰曰天賊曰非毒曰除穢曰嗅肺三元神其名來育其長七¶
寸胃神其長三寸有半泥丸神在二眉中卻入三寸其名帝鄕¶
#<md:CK-KZ_JY238_04p040b>¶
<pb:YP-C_JY238_20ziji-06-0040b>¶
絳宮神在心之中其分一寸丹田宫在臍之下二寸其名谷立¶
心神其形朱雀其長九寸其名煥陽肝神其名童子爲二玉女¶
其長九寸膽神居膜之下爲玉童執戟其名龍德其長三寸肺¶
神其名皓華其長三寸爲玉童執兵脾神其名寶元爲三童女¶
其長七寸三分腎神其名元眞其狀如白鹿而二首其長三寸¶
七分九蟲曰伏蟲其長四分羣蟲之主也依腸胃之間能變成¶
諸患曰蛔蟲其長如蛭其長四寸善令人腹鳴曰白蟲其長一¶
寸生子孫乃至四五尺能殺人曰肉蟲其狀如爛杏善令人煩¶
懣曰肺蟲其狀如蠶善令人咳嗽曰胃蟲其狀如蟇善令人嘔¶
逆吐喜噦曰膈蟲其狀如瓜瓣善令人唾曰赤蟲其狀如蛭善¶
#<md:CK-KZ_JY238_04p041a>¶
<pb:YP-C_JY238_20ziji-06-0041a>¶
令人腹鳴曰蟯蟲爲疽爲疥爲癬¶
　　
** 大還丹篇(生而不生長生之門死而不死歸道之根)¶
元君曰太陽元精生其不生者也太陰元精死其不死者也生¶
不生者長生門也死不死者歸道根也太上曰太陽元精何謂¶
歟元君曰陰陽變化而生五行五行相生而孕靈化何者土之¶
精生靈液靈液之精生白金白金水之精生赤明靈砂靈砂之¶
精生太陽之光太陽之精生元氣元氣生神明神明者道之門¶
也故太陽者元陽之謂也始孕乎白金水之胎而爲赤明靈砂¶
之門以合元氣通神明順陰陽返五行於是元精自生夫子玄¶
曰其要曰大還丹夫所謂大還丹者日魂月魄之所致也自南¶
#<md:CK-KZ_JY238_04p041b>¶
<pb:YP-C_JY238_20ziji-06-0041b>¶
方之火位襲化北方壬癸之中厯涉五行色含五彩功齊於天¶
地難測究矣其方十有二以象乎一歲其一曰華池玄元始生¶
之氣造化天地之象三五之數雄雌清濁未分潛龍之位也君¶
子守道俟時而得之者其鼎爐焉經曰知白守黑神明自來是¶
知玄爲萬物之母聖之所祕也其二曰白金黃芽蓋自華池鍊¶
金花者也凝結而爲混沌屬乎丹衣之初地玄關未啓陰從虎¶
陽從龍艮力三旬而伏離宮九轉而歸於是乎爲白金黃芽非¶
五金八石之化也其由乾坤結精太玄流液感氣而成譬夫父¶
母傳氣而生者耶故吾之至藥坎之男離之女情性相依結氣¶
而爲之矣其象易之九二見龍在田者也其三曰五行夫水生¶
#<md:CK-KZ_JY238_04p042a>¶
<pb:YP-C_JY238_20ziji-06-0042a>¶
木者汞也非世所謂汞也木生火者靈砂也非世所謂靈砂也¶
火生土者神氣也非世所謂土也土生金者白金也非世所謂¶
金也金生水者黑水也非世所謂水也金克木水克火土克水¶
火克金土强乎四時之季各旬有八日爲之羅絡故五行生克¶
而成至藥焉故曰持歸天上而授以水中之金於是火盡三年¶
之後九轉深矣及日之夕玄鶴唳乎清陰焉其四曰四象青龍¶
也白虎也朱雀也玄武也青龍司乎東方木也汞也其干甲乙¶
澄之不清撓之不濁近不可取遠不可捨如龍潛藏變化而無¶
極者也白虎司乎西方金也其干庚辛得眞一之位至精之所¶
致也故聖人言兌女爲青龍之婦是乃五行相生由是至精眞¶
#<md:CK-KZ_JY238_04p042b>¶
<pb:YP-C_JY238_20ziji-06-0042b>¶
氣凝結降伏而不動者也得其一則萬事畢矣朱雀司乎南方¶
火也朱砂也其干丙丁割液成龍結氣成虎其氣騰則爲天焉¶
降則爲地焉故大丹者見乎火則飛矣朱雀之象也玄武司乎¶
北方水也黑也其干壬癸老子曰上善若水非鉛非錫非石之¶
類也所謂元精之神河車之神水者也生乎天地之先能柔能¶
剛能育萬物吾之鼎必使四象具焉所謂四神丹者也四位成¶
塵則復歸其舊主如水宮之獲獸金闕自爲鄰矣結伴者情合¶
者也因乎媒則道益親矣其五曰明乎鉛汞之眞鉛者坎結白¶
而爲之也汞者離流液而爲之也於是乎河車之水離龍之火¶
合焉因木以長養之則澄清而無涯矣故鉛中有金金中有還¶
#<md:CK-KZ_JY238_04p043a>¶
<pb:YP-C_JY238_20ziji-06-0043a>¶
是知黑水之中其生白金白金變黃金矣黃金變紫金矣其舍¶
五色其名曰大還丹何也白金者從鉛而出因水而生是以龍¶
虎自東西而得變化以爲黃芽黃芽者依土而生得土之性故¶
曰黃芽水與黃相雜月與黑相交故運扇黑日白月取其子母¶
爲一體鳴鶴在陰之象也斯虎嘯龍吟物類相感者也故汞爲¶
性鉛爲情二者相合焉夫謂自然之常道豈外之物乎其六曰¶
日月乃天地之精藥之王也坎男也其象爲月離女也其象爲¶
日日有踆烏陰之類也月有顧兔陽中之屬也白金產乎河車¶
陰中之陽也汞產乎靈砂陽中之陰也其形質何如哉玄而又¶
玄者也故日月在乎手造化生其身故左腎爲日右腎爲月艮¶
#<md:CK-KZ_JY238_04p043b>¶
<pb:YP-C_JY238_20ziji-06-0043b>¶
乃於離宮採藥送歸於坎戸玉爐金鼎而用八卦黑水河車般¶
載砂汞此聖相傳賢相授者也其七曰明藥色藥之根與玄水¶
相生者也於是乎主白金白金變黃金矣黃金變紫金矣得白¶
金者爲地仙得紫金者爲天仙此何道也一物而有五彩者也¶
非世之藥以火養之以匱盛之無變化者也吾之藥者日月運¶
乎至寶於子之時下功不厭其多惟六月不用火焉陽神光以¶
其兆立矣陰律之中其潛輝矣識嬰兒者必搴乎姹女之帷焉¶
故無粗不包無細不入垂象於天自生光明垂象於地則冤魂¶
離乎塗炭垂象於身則形神并飛天矣其八曰九還七返九還¶
者大而一年小而一月猶北斗之度晝夜周矣天降地騰生化¶
#<md:CK-KZ_JY238_04p044a>¶
<pb:YP-C_JY238_20ziji-06-0044a>¶
萬物自寅至申七返者也返而復至乎坤九還者也夫欲進乎¶
神仙必得乎三千有六百年之正氣而後可焉今舉以明大以¶
一日之時十有二其六陽其六陰陽肖春夏陰肖秋冬於是一¶
時者一日之象也一日者一月之象也月有三旬斯爲三百有¶
六十時一歲之象也推而上之以十二時者十二月也三百有¶
六十日其猶三千有六百年歟故人以十月而成身丹以十月¶
而脱胎人道豈不相通也哉其九曰擇友君無友則喪其國臣¶
無友則失其忠庶人無友則亡其家道無友則隳其眞得其友¶
則擇日之相生相生者何謂也逐其王氣者也一舉流珠則五¶
彩明矣曰春曰夏曰秋曰冬隨其氣之汞者則陰陽顛倒其事¶
#<md:CK-KZ_JY238_04p044b>¶
<pb:YP-C_JY238_20ziji-06-0044b>¶
先留矣其十曰金鼎金鼎者上應乎天中應乎人下應乎地天¶
地相應人斯昌泰矣天傾地側萬物斯喪矣故易曰先天而天¶
弗違後天而奉天時天且不違者主此道也夫所謂鼎者非所¶
謂鼎也外方內圓形如雞子其大一寸從無入有是爲混沌造¶
化之氣幽闕在其中央者也黃帝鑄鼎於荆山有尺度焉其高¶
一尺有二寸其重七十有二斤其圍一尺有五寸其足去地二¶
寸有半底之厚二寸其身之厚一寸有半其深六寸其蓋一寸¶
有半其耳一寸其受物三升有半鼎之上天水也其下地火也¶
四周有二十八宿焉鼎火不可修藥者其病有十焉草衣子嘗¶
言之矣其十一曰太一之爐斯乾坤爲爐陰陽爲鼎者也其象¶
#<md:CK-KZ_JY238_04p045a>¶
<pb:YP-C_JY238_20ziji-06-0045a>¶
五嶽月十有二支隨斗所建而立壇焉其壇三層其爐八門爐¶
之高二尺其厚六寸其圍三尺有五寸其門之高二寸其闊半¶
寸十有二支其周一寸故爐者鼎之城也不可使邪氣侵焉其¶
十二曰華池之爐上有黑月下有白日及聚猴之坐從建子之¶
月下功用火依八節以行焉立八門以應八風(冬至朔風立春條風春分明庶¶
風立夏炎風夏至景風立秋涼風秋分閶闔風立冬廣漠風)於是八卦設位於外右月左日¶
吾之藥三百八十有四銖一歲者三百有六十日二十有四氣¶
也故日當二十有五銖有半參焉陰陽之氣及於冬至逢子之¶
辰於後以起火焉至坤而終十一月者復也開驚門應生門是¶
爲冬至一陽生一兩一銖半六參一黍至於月終則陽生三十¶
#<md:CK-KZ_JY238_04p045b>¶
<pb:YP-C_JY238_20ziji-06-0045b>¶
二兩其龍猶潛伏焉大火一斤用三日小數則用火四兩而三¶
尸自滅矣故曰白虎未能擒制伏青龍從此游翱翔此之謂也¶
十二月者臨也開傷門應塞門至月之沒得陽氣六十四時是¶
爲九二見龍在田者也用火八兩大數三日陽生九二上有九¶
五相應藥凝結者也故曰臨卦之中運青龍象春節氣雨濛濛¶
海波漸高沖蓬島玉戸關牢避塵風配合四象歸戊己陰陽誰¶
信有神功此之謂也正月者泰也開驚門應生門至月之終得¶
陽氣九十六時是爲九三君子進德修業者也陽氣下降雨水¶
相交烹鍊太陽大數用火八兩行三日見境小數四兩用九日¶
焉故曰泰卦方知二氣平鼎中眞藥甚分明龍吟虎嘯眞堪聽¶
#<md:CK-KZ_JY238_04p046a>¶
<pb:YP-C_JY238_20ziji-06-0046a>¶
電轉雷聲蟄轉驚春境漸生眞火降手搏日月入金城此之謂¶
也二月者大壯也位居九四至月之終陽氣得一百二十八兩¶
不可用外火者也故曰壺中日月添精氣鼎內紅蓮涌碧波側¶
耳聽聲聞姹女嬰兒見藥便篩羅此之謂也三月者夬也開驚¶
門應傷門位居九五至月之終得陽氣一百六十兩是爲飛龍¶
在天者也大數以火二斤用三日小數四兩用十五日故曰制¶
伏白虎非容易降伏青龍不偶然已沸鼎中飛紫粉看看火內¶
化金鉛此之謂也四月者乾也開傷門應驚門至月之終得陽¶
氣一百九十二兩位居上九用火二斤八兩其時火盛用三日¶
小數用火四兩行十八日故曰調和氣候依時節五行鍛煉入¶
#<md:CK-KZ_JY238_04p046b>¶
<pb:YP-C_JY238_20ziji-06-0046b>¶
元宮此之謂也五月者姤也開休門應生門其陰生一兩一銖¶
半六參一黍陽盛亦然至月之終陰氣得三十二兩用火二斤¶
行三日小數用四兩行十八日故曰離宮採藥付元神此之謂¶
也六月者遁也開休門應驚門位居六二至月之終陰生四斤¶
用火一斤八兩行三日小數用火四兩行二十一日故曰旋源¶
海水聽更漏暗想紅蓮滿十洲此之謂也七月者否也位應於¶
寅至月之終陰生六斤大數用火一斤行火一斤行三日小數¶
四兩行二十四日故曰黃芽漸吐金花發白雪澄來海自深此¶
之謂也八月者觀也開傷門應塞門位應於卯至月之終陰生¶
八斤於是行內火小數二十七日九月者剝也開驚門應生門¶
#<md:CK-KZ_JY238_04p047a>¶
<pb:YP-C_JY238_20ziji-06-0047a>¶
位應於辰至月之終陰生十斤用火八兩行三日小數四兩行¶
三十日十月者坤也開休門應驚門位應於巳時爲六龍戰於¶
野其血玄黃其道成矣至月之終陰生一百九十二兩大數用¶
火四兩行三十日小數亦用四兩行三十日乾天門也坤地戶¶
也乃陰陽之主乎起於建子之月月有卦積爲三百八十四爻¶
此藥畢矣故自子至於巳純陽用事是爲陽求於陰水入於金¶
者也自午至於亥純陰用事是爲陰求於陽水爲凝結其金消¶
散而入於水者也是以水得火而騰躍金得水而潛匿斯乃相¶
擒制而凝爲大丹者歟審乎歲月日大小之數陽生所得銖兩¶
之多寡如爻動時開其門戶隨斗月建生殺有時不得踰越焉¶
#<md:CK-KZ_JY238_04p047b>¶
<pb:YP-C_JY238_20ziji-06-0047b>¶
元君曰此道也先除色境以逐九蟲三日而無夢七日而變童¶
顏也¶
　　
** 入藥鏡上篇(三章之妙歸於存神俱錄其辭各賾其眞)¶
崔公曰混沌之始一氣生二儀二儀生三才三才者立則五行¶
備焉共成八之數祖宗在三田之內者性是也性者元辰聚也¶
性樂乎動故外隨境遷一生一死周而復始其可資而生者曰¶
精曰氣曰神謂之三業聚而生者也夫根元者丹田之氣海也¶
申夫男女精血合而爲一氣是氣者元氣也元氣不散則守之¶
之妙也及其久也清虛以生神光神光盛者長生之苗也夫人¶
衝衝然動者皆是氣也非神也從一念眞定者神之自性也審¶
#<md:CK-KZ_JY238_04p048a>¶
<pb:YP-C_JY238_20ziji-06-0048a>¶
於是斯能識氣眞念顯化通神矣吾身豈與天地異哉亦各得¶
一氣而已爾氣散則神去焉氣止則神定焉吾其全之於五輪¶
得之於五力歟何謂五輪曰吾之目也其白睛屬乎肺其黑睛¶
屬乎腎黑睛中之黃與其上下則屬乎脾黃晴中之碧則屬乎¶
肝膽大角則屬乎心者也何謂五力曰神之用在乎目而五藏¶
連之取下田之氣海是根五力也此其外也內有五力取金剛¶
之性焉在身五藏也五行也在色五色也在聲五聲也在天五¶
星也在地五嶽也內明一行守之則神用在乎目氣在乎鼻定¶
之之妙也火司南其干丙丁而爲吾之心焉水司北其干壬癸¶
而爲吾之腎焉心者上之性也其要在乎覆下火而上之性火¶
#<md:CK-KZ_JY238_04p048b>¶
<pb:YP-C_JY238_20ziji-06-0048b>¶
不可發然火前不起則水必泄也腎者水也下丹田之用也因¶
全腎以守氣海則根源成矣不守腎水則不成矣故水者下流¶
也下流乃常人之用也水者精也能上用之則聖人謂之道矣¶
心者神也腎者氣也神定氣和則眞人降焉以吾心爲鏡身爲¶
之臺以神爲藥聚而爲足焉東者肝之神也用之在乎目西者¶
肺之氣也用之在乎鼻故東西者神氣之和會成於還源還舊¶
樸也神不足氣不和則眞人不降矣吾神與氣必也瑩淨內明¶
內明者何也二物相守乎神氣也如是則神光日用而莫知己¶
之光也是以心如鏡焉其光攝物物不能攝光鏡者如目也如¶
心也鏡之光非動也是吾之目動乎物也知此者識藥鏡之理¶
#<md:CK-KZ_JY238_04p049a>¶
<pb:YP-C_JY238_20ziji-06-0049a>¶
與物之互相攝矣心火何以爲鏡歟火者明也明者定而內明¶
也內明則萬物明矣心者鏡之體也明者神之用也日用守舊¶
不離乎心地者內明也明則不昧矣故在心守舊者也夫三毒¶
十惡八邪皆起於心曰目曰耳曰鼻謂之六通神常從之夫能¶
日用而守舊晝夜不遷其名曰定寂日用者神守氣聚而不散¶
也神能通應則意之所至必成焉神定則晝夜周矣故神住則¶
氣住氣住則神住神住則形在夫五行者本無生滅其滅則自¶
吾之神氣失也五行者何謂也五藏之眞義也心之神肝之魂¶
肺之魄脾之意腎之志聚而爲丹之用者也人之神在性性者¶
火也火者散數也本元一斤四年散一兩四十年而亡十兩則¶
#<md:CK-KZ_JY238_04p049b>¶
<pb:YP-C_JY238_20ziji-06-0049b>¶
六十有四年而盡矣孰能聚而不散乎此吾之眞道也夫一切¶
之物皆爲氣動而神未嘗動也氣散而神未嘗散也氣去而神¶
未嘗去也生死者氣也神未嘗生死也夫能外覩乎物而內心¶
不移斯法門之內應神之妙用者也必知夫實相者在不用之¶
間不去不來湛乎定慧同天地太虛之渾渾焉心神定明矣元¶
氣定固矣形精長生矣斯三田之藥靈也何謂三田上曰腦中¶
曰心下曰氣海(臍下)其名三奇三奇者精氣神也三者全矣歸乎¶
下丹田則骨髓實滿此造化之功也意解身達則眞仙之道也¶
然見物而喜捨者心也氣者元氣也因和而得之因悅而散之¶
故散則出自門聚則入自門神在目氣在鼻是以目者金剛之¶
#<md:CK-KZ_JY238_04p050a>¶
<pb:YP-C_JY238_20ziji-06-0050a>¶
門户也金剛者眞性也氣者因形者也神定則氣住矣神見物¶
而動見物而心不移者內定也金者萬物不能損可以集氣而¶
固形者也夫吾有喜捨則神散而八邪入矣故心妄起二吾不¶
可以虛起焉虛起則不甯而失之矣神也氣也精也更相爲體¶
者也何以言之精者至生之物而無形焉籍氣而爲形在身而¶
爲氣過乎尾閭而爲精精能定於自然則形何自而衰耶故曰¶
精者人之命也彼能無漏者是補乎天年之壽而已爾如其用¶
造化之理則眞精存矣眞形固矣眞神定矣此長生之道也今¶
之人以心定其精而不能定其神以謂水滿而溢氣滿而動矣¶
世亦知神氣定而爲鼎乎神從氣氣從神神能守氣則氣能生¶
#<md:CK-KZ_JY238_04p050b>¶
<pb:YP-C_JY238_20ziji-06-0050b>¶
神矣二者相守聚而成形是所謂鼎也故修丹者取自本元合¶
而成形還入於元宮久而胎成化而成神其名曰蜕仙命也者¶
繫乎玉衡在乎玉洞之間下田有玉泉焉眞氣聚而爲精也眞¶
精之氣出則爲人不出則地根不漏鍊之斯名玉仙於是下元¶
不漏矣宜知所以運用焉逆流於雙關之道雙關者夾脊之二¶
路也運氣朝於上宮上宮者腦也入於華池鍊之成霜達於碧¶
海碧海者丹田也以興眞火煅之斯爲玄珠之胎焉然則玄珠¶
者元宮之眞氣聚而爲精精復爲形玄珠久鍊則還童矣此黃¶
河逆流之道非常道也丹田有寶則外之事內先應焉後之事¶
前先知焉於是上下通靈矣心者印也心不和則印不移心與¶
#<md:CK-KZ_JY238_04p051a>¶
<pb:YP-C_JY238_20ziji-06-0051a>¶
印者根也印者塵也絶其塵則證眞空之仙矣心可除而不滅¶
則證數空之仙矣心與印不用則證空寂之仙矣心不用印印¶
不用心心印解滅於諸塵凡聖無二如前之心法印不離乎心¶
二者相持用若造化則證陽眞矣此煉丹留形者也印者何也¶
精也印定精生矣印絶精盡矣故印從心起心復生於印常人¶
用心而不用乎印者也聖人用印而不用乎心者也不用心印¶
則心妄散矣散者氣亂神去而精散者也及其心印定而精生¶
則神清氣爽肌膚華潤目有神光無夢寐無謇妄無驚悸無恍¶
惚皆精定而生者也此道也從心返印造精之象也夫能固精¶
爲命基則精之中產氣以生神於是成胎而化眞形矣精者何¶
#<md:CK-KZ_JY238_04p051b>¶
<pb:YP-C_JY238_20ziji-06-0051b>¶
也神也神定則生精精極則生神互相吞而成乎一者也聚則¶
生散則死神者何也氣也亦互相吞者也神動氣應氣動神返¶
二者相乘斯化形爲純陽者歟然則人之相象隨精所化者也¶
精守氣氣守神神守精此長生之道也身心不貪萬物不能繫¶
況與之有爭乎其名曰退身萬物不能掛於心持此日用其名¶
曰藏神於是取三元之藥靈而下火焉何以採藥歟神也氣也¶
精也相守而和合焉一念而得三物何歸乎其歸根靜者耶神¶
光何歸乎聖人則以歸丹常人則以歸空者也歸丹者歸心入¶
意自靜其元神見物而不動惟以內定然吾神之舍有壞奈何¶
崔公曰於是有大藥之法焉惟於丹田聚三氣以成形造化產¶
#<md:CK-KZ_JY238_04p052a>¶
<pb:YP-C_JY238_20ziji-06-0052a>¶
神心性逍遙自安矣此何道也駕河車朝玉闕投金精者也河¶
車者北方之正氣也金精者腎堂也飲食入於胃其滓入於大¶
腸其水入於小腸其氣主於丹田透於腦關以時有象於眞中¶
隱約以灌乎腦中穿十有二徑以至丹田此返本還元命之基¶
也於是開發關乎日月之道何也要會四事而後搖天柱定其¶
息氣而用轆轤轉其氣以運之此還童者也方其自玉關而上¶
朝以入於腦通乎上腭達乎鼻門而墜於舌之上其甘醍醐譬¶
夫嬰兒之食乳猶能至於盛大而况吾之乳惡有不長生也哉¶
亥子丑之時可以行火者也亥者十月坤之卦也坤者孕母之¶
坤也老陰能及乎陽故曰萬物負陰而抱陽者也至子而爲之¶
#<md:CK-KZ_JY238_04p052b>¶
<pb:YP-C_JY238_20ziji-06-0052b>¶
則復之卦也純陰之極而返生陽者也此十有一月之候從其¶
下一陽生者也吾於子之時行火謂之陽生自陰向陽是爲半¶
氣交於腎宮者也丑者臨之卦從其下二陽生者也寅者泰之¶
卦三陽旣生承之以行功其可也火者無形也憑氣而爲之其¶
光有神神假乎性性能變化故神者火也不能自見如火在木¶
鑽之乃然矣鑽之法何也瞑目端坐定息澄心於是神定氣和¶
其心至則火發矣眞火者可以鍊丹非理勿行焉巳午未之時¶
可以行水者也巳者四月乾之卦陽極而陰生者也午者五月¶
姤之卦一陰生者也未者六月遁之卦二陰生者也申者七月¶
否之卦三陰生者也三卦者可以行水者矣應期而行則水自¶
#<md:CK-KZ_JY238_04p053a>¶
<pb:YP-C_JY238_20ziji-06-0053a>¶
其心而出何也心者根也能清靜不動息止而神定則水亦自¶
腎堂生焉上朝入於腦腭之二竅下入於口其味甘以心之水¶
上朝於舌以舌左右攪之華池其數各十有八含口漱烹者其¶
數三百有六十或不以多寡直身正立分爲三用力以嚥焉故¶
飲氣嚥之以神送之至於丹田左右內沐浴溉灌於是靈源生¶
苗然後可行大功焉凡行水者以十二之數每分爲嚥者三十¶
有六六六者是爲三十有六水之數也寅申卯酉之時可以存¶
神者也其道何也常守其舊一念不移存氣伏精守神定息應¶
物而行勿逐於外境者也吾取象日月時焉然取年行不如月¶
行矣取月行不如日行矣取日行不如時行矣時可以奪日之¶
#<md:CK-KZ_JY238_04p053b>¶
<pb:YP-C_JY238_20ziji-06-0053b>¶
功日可以奪月之功月可以奪年之功吾行之之時斯有眞人¶
相助焉內外功行相濟千日無虧成眞人矣眞人者位法混成¶
小果之仙者歟夫不明鍊丹之法而惟作寂守舊而或陽狂雖¶
習成定然身死神去斯爲鬼而已爾神通主客不敢爲主唯爲¶
客不敢進唯求退其日用也與物無爭如在愛物之中神常存¶
爲客而守其根基夫見物愛以神用爲主而繫於物於是目也¶
耳也鼻也舌也於其中而起六情則失其眞矣故修眞者常以¶
神守丹田與命之根基此無他焉神和則守氣氣於是守精精¶
於是守一不敢爲主矣此乃內外神定斯無起滅者也夫人因¶
精而得神神因念而得命故命者在於精而已精者至眞也生¶
#<md:CK-KZ_JY238_04p054a>¶
<pb:YP-C_JY238_20ziji-06-0054a>¶
之物也有名而無形者也天地萬物皆是精之所生而積之以¶
爲命其來從乎恍惚焉崔公曰天地生八卦八卦生乎十干故¶
甲生乾乙生坤丙生艮丁生兌庚生震辛生巽壬生離癸生坎¶
而戊己爲之配合中宮者也天有三奇焉日也月也星也地有¶
三奇焉乙也丙也丁也人有三奇焉精也氣也神也天之璇璣¶
地之黃河人之榮衞此三奇之志也夫吾之三奇不出於身稟¶
天地而運轉則與天地齊矣水也火也金也木也四時長存者¶
也夫能稟此理則壽可以無窮矣何也東方甲乙也甲爲乾乙¶
爲坤其夫婦也南方丙丁也丙爲艮丁爲兌其夫婦也西方庚¶
辛也庚爲震辛爲巽其夫婦也北方壬癸也壬爲離癸爲坎其¶
#<md:CK-KZ_JY238_04p054b>¶
<pb:YP-C_JY238_20ziji-06-0054b>¶
夫婦也將震以配乎肝兌以配乎肺離以配乎心坎以配乎腎¶
坤以配乎脾夫稟四時以入藥於丹田此所以與天地等久者¶
歟人之神如薪之火乎其中藏火火不出則薪長存神不出則¶
身長存矣故火發外明者薪之盡也神智出者樸之散也神光¶
不散神應物而不出斯固蒂而全眞矣精者至眞也精與神氣¶
相戀則可以固其形焉使神以養其內用氣以養其外托精玄¶
中以爲沖和斯長生者也神光者氣中之藏也精爲光神爲慧¶
氣爲鼎是所謂三寶者歟神勿離於身精勿離於神氣裹三寶¶
斯合於三才者矣廣成子曰精生於氣海之間如火之在木者¶
也吾之玉泉者猶璇璣黃河者也坤之卦斗之時者亥也至子¶
#<md:CK-KZ_JY238_04p055a>¶
<pb:YP-C_JY238_20ziji-06-0055a>¶
而變乎復之卦上土下木木者五行中之東方也廉貞星者應¶
乎五行則爲火者也水中之火卽水爲形而火無形者也玉泉¶
之流上行卽所謂水中之火也象坤之爲復一陽生也此則十¶
月順行至於十有一月者自然也凡子之時亦如之子行九刻¶
發關上流玉泉下來用金液鍊形者也五行入於藥則所謂火¶
也金也木也合卦而行者也精神合象常不離於氣海精從其¶
神投氣海之中於是成鼎矣神氣者閉服之則氣長生矣氣馳¶
精而上行至妙者也神應氣逐謂之火焉精應氣隨謂之水焉¶
吾之入藥也天門之氣不出綿綿若存故氣不出身精神自轉¶
如天之火地之水水之下是火火之下是氣此五行之自然也¶
#<md:CK-KZ_JY238_04p055b>¶
<pb:YP-C_JY238_20ziji-06-0055b>¶
上之七竅者七政也下之二竅者輔星也此可以象天地之運¶
用者也崑崙者頂也天柱者夾脊二十有四節也左右以首轉¶
之運之則百脈通流矣發兩關者舉左右手也舉起折身若復¶
稱之則竅通流入於上宮上宮者腦也行道者任其性閉卽閉¶
寐卽寐行卽行而性不可有繫焉常守丹田之神其能守如不¶
守斯眞造化者也乾六大腸也坎一腎也艮八膀胱也震三肝¶
也巽四膽也離九心也坤二小腸也兌七肺脾也土者中宮之¶
火也水之中金生者也木生金中水生火中惟土合四時之季¶
而在中宮者也¶
　　
** 入藥鏡中篇¶
#<md:CK-KZ_JY238_04p056a>¶
<pb:YP-C_JY238_20ziji-06-0056a>¶
至游子曰吾得崔公之書二焉皆言元氣者鉛汞也鍊之九轉¶
斯成仙矣其一曰採藥者何也龍虎交騰日月以飛焉九曲者¶
眞元之祖可以別二儀者也九曲者何也小腸是也二儀者日¶
月也眞汞鉛也大藥之源在其中矣其二曰木汞金鉛者何也¶
二八之元日月之精自一水而生者也吾於二八之門抽添勿¶
差焉則藥海明眞降日華矣於是鍊之千日可以成金玉之形¶
焉其三曰至藥抽添者何也吾於日月二弦而抽添焉以赤龍¶
火車於二時鍊之於是巽風生而星辰列矣此二時者也火車¶
者陽之象其四曰龍虎鉛汞者何也龍抽其汞虎添其鉛浮沉¶
於鼎之中二物全矣於是配以坎戊合以離己吾嘗識陰陽升¶
#<md:CK-KZ_JY238_04p056b>¶
<pb:YP-C_JY238_20ziji-06-0056b>¶
降之二時以興功而不失乎銖兩始可以成大藥矣其五曰海¶
底求陽烏者何也方其振羽於海及其奔沖則勿使火神飛焉¶
蓋火雜入於丹闕則息火至乎沐浴之日則可以用陽火採取¶
金砂八兩是謂眞陽焉此還丹之樞會也於是碧浪金波灌乎¶
坎男矣其六曰符星入元宮者何也符星轉而入於元胎之宮¶
以制鉛霜之紅斯金丹返天符還眞之氣者也於鼎之中自然¶
成銀液其狀芙蓉焉其七曰火得純陽者何也純陽者乾也金¶
丹至於七返則陽氣過於六而逢庚之氣制之於是秋石爲琅¶
玕矣鉛霜結返丹矣合和有道則有九轉沖和之氣見焉其八¶
曰陰陽拘制者何也拘制有玄關焉火至於南方則不鍊矣於¶
#<md:CK-KZ_JY238_04p057a>¶
<pb:YP-C_JY238_20ziji-06-0057a>¶
坤之鼎陽爲陰所制其鉛斯爲白雪其狀桃華鍊之至於九九¶
則鉛汞鎮於丹田可以勝寒暑矣此鐵牛之鍾金錢者也其九¶
曰奔騰瑞氣者何也其氣鎮於坤宮霓車從風而逆轉於是得¶
日月之根黃芽就而成玉所謂金丹陽質而換胎者也大道玄¶
基以火頻鍊焉斯入於仙矣其十曰虎踞龍跧者何也其逐斗¶
之魒焉乾坤定位而至於下弦則鼎之中生氣加矣姹女嬰兒¶
其服絳綃此金丹之子母相成陰陽結而不散者也服之千日¶
返童顏矣其十一曰九氣沖全者何也沖全則百倍矣霞光射¶
於神爐黃婆之心定而男女浴於絳珠此其九轉而成玄珠服¶
之一圓其壽千齡再服再鍊斯可長生久視矣其十二曰玉帝¶
#<md:CK-KZ_JY238_04p057b>¶
<pb:YP-C_JY238_20ziji-06-0057b>¶
新封劇位者何也鍊之以成坎離神光自然出入隱顯分明陽¶
神日壯陰邪日消於是長生矣此玉帝封乎太一之君者也其¶
十三曰九年丹竈者何也九年得乎天機萬里奔騰而不迷鍊¶
之千日斯羽化者也其十四曰滅没者何也吾之興功遇乎日¶
月二弦有損無益者也修鍊者於是滅没歟故曰陰陽停澤二¶
弦乎矣二沒相交滅沒并矣至此則會聚而鍊之而後成眞焉¶
其十五曰採藥者何也收金採玉藉乎天元陽火交加以鍊之¶
於是銖兩之數足則龍行雨過而入於崑源矣陰眞君曰採有¶
日取有時者也其十六曰刀圭者何也日月之精也眞氣也陰¶
陽之二土主生萬物是爲刀圭隱於脾之鼎遇二氣分而成變¶
#<md:CK-KZ_JY238_04p058a>¶
<pb:YP-C_JY238_20ziji-06-0058a>¶
化矣其後純陽子(呂洞賓)嘗聞之於崔公而嘆曰吾知修行有據¶
性命無差道成其中矣於是純陽子復爲之演釋焉純陽子曰¶
昔黃帝周游四方至青城之山見岐伯廣成子黃谷子遂明大¶
道於是究百刻之法金鉛玉汞採三元而下火以烹之於百刻¶
之中而爲造化惟收胎兔自然成矣蓋以百刻者定其息一刻¶
　　
** 會眞篇(張皇幽經揚厲玄言明示來今入道之門)¶
華陽子(施肩吾也)曰水火金木土五行也相生而爲子母相克而爲¶
夫婦舉世皆知也明顛倒之法知抽添之理者鮮矣上中下精¶
氣神三田也舉世皆知也得返復之義見超脱之功者鮮矣明¶
五行之顛倒然後可以入道知其抽添方爲有道者也得三田¶
#<md:CK-KZ_JY238_04p058b>¶
<pb:YP-C_JY238_20ziji-06-0058b>¶
之返復然後可以得道至於超脫方爲成道者也吾觀夫得道¶
而超脫者西山十余人而已其要蓋二十有五焉曰識道曰識¶
法曰識人曰識時曰識物曰養生曰養形曰養氣曰養心曰養¶
壽曰補內曰補精曰補氣曰補益曰補損曰眞水火曰眞龍虎¶
曰眞丹藥曰眞鈆汞曰眞陰陽曰鍊法入道曰鍊形化氣曰鍊¶
氣成神曰鍊神合道曰鍊道入聖葛仙公曰釋子滯於頑空儒¶
者執於見在不知先聖之道存於一心也純陽子知其然故好¶
性宗修乎天爵而棄人爵鄙乎頑空而悟眞空焉此不可以不¶
識道者也太上隱書曰三千六百法而養命者數十家三千六¶
百者十年之期也數十者天一地二天三地四天五地六天七¶
#<md:CK-KZ_JY238_04p059a>¶
<pb:YP-C_JY238_20ziji-06-0059a>¶
地八天九地十五行陰陽之數也昔者華佗謂久逸而氣滯血¶
凝觀五禽之戲而作導引使榮衛通暢後人因之名爲般運者¶
誤也昔陳義遺女於道効龜之吐納終年餓而不死後人因之¶
名爲服氣而求丹藥者誤也張紹謂五味亂人之眞液一藏好¶
則一藏惡一氣盛則一氣弱而罷五味後人因之名爲休糧者¶
誤也劉洞知眞陽眞陰有余則引其子不足則殺其鬼補且瀉¶
之後人因之以採日精月華而取天地之正氣者誤也容成子¶
教黃帝房中之方恐其走失眞氣而虧修養之宜故爲制禦於¶
可欲之境而已不知採戰有功而奪其氣後人因之遂謂以人¶
補人者誤也黃帝修養於崆峒而無功廣成子教以鍊外丹以¶
#<md:CK-KZ_JY238_04p059b>¶
<pb:YP-C_JY238_20ziji-06-0059b>¶
補久虛積陽之損後人因之欲餌無情金石者誤也扁鵲釋靈¶
樞之篇謂鼻引清氣口吐濁氣留之二十有四息爲火一兩以¶
之鍊眞鉛如戲蘂其名曰陽胎以之鍊眞汞如含蓮其名曰陰¶
胎胎在則息住息住則神存積而入聖後人因之以多入少出¶
爲閉息之法聚氣爲胎者誤也九仙經曰大病用火小病用水¶
用火者納氣而升於身使眞氣遍於四大以卻陰邪用水者納¶
氣而升於身使氣透如涌泉定中以意送於病之所在則氣血¶
通而無滯後人因之閉氣以舌爲轆轤左旋右攪收歛餘津漱¶
而嚥之復隨腸胃傳送於外謂之澆濯以長黃芽者誤也通玄¶
經曰守無爲之道得自然之理清而不濁靜而不動後人因之¶
#<md:CK-KZ_JY238_04p060a>¶
<pb:YP-C_JY238_20ziji-06-0060a>¶
持靜絶迹者誤也靈寶內觀經曰外境不入內境不出閉目內¶
視降君火於下田布黃雲於四大笙簧車騎羅列往來後人因¶
之身如槁木心若死灰失於昏寂陰靈出於天門止於投胎就¶
舍者誤也於是又有開頂縮龜住山識性燒煉讀誦布施供養¶
皆無益者也殊不知己之水火焉火中有水水中有火火上負¶
陰恍恍惚惚其物爲眞一之水水上抱陽杳杳冥冥其精爲正¶
陽之氣此不可以不識法者也學道者必有師張夢乾三遇海¶
蟾子得三成之道解志一見許旌陽授九轉之功王猛見長壽¶
大仙而識大道梅福遇大洞眞仙而盡天機然師者或自隱而¶
不言或盛德若不足焉黃帝求赤松子半年止得中戒經以防¶
#<md:CK-KZ_JY238_04p060b>¶
<pb:YP-C_JY238_20ziji-06-0060b>¶
外失劉安從王道厚終年而得一小法不及修養故陰長生不¶
以馬明生久病而怠其業葛稚川不以鄭思遠家法而誨於人¶
然則師者豈易識哉固有大辯若訥者善爲辭說者道貌古顏¶
者大醕小疵者始愚終聖者此不可以不識人者也古先至人¶
欲修鍊者必先修養焉凡沐浴不可以當風然未若眞沐浴者¶
也此何謂歟幽室靜房閉目冥心升身正坐使元氣上升通滿¶
於四大上入於泥丸此所謂眞沐浴蓋萬萬於外之水火矣况¶
於順陰陽升降之宜明日月往來之數者乎夫春生夏長也而¶
梅艷菊芳矣秋收冬藏也而柏實松茂矣人而不能養眞性以¶
鍊形愧於草木者也鶴知夜半(因陰成陽)燕識戊己(屬水避土)蛇巳日不¶
#<md:CK-KZ_JY238_04p061a>¶
<pb:YP-C_JY238_20ziji-06-0061a>¶
行路鶯春時而出谷人而不能養元陽以藏眞氣愧於禽獸者¶
也無知者耗失其八百一十丈之元氣而不知其氣春在肝夏¶
在心秋在肺冬在腎此其大運而隨天者也子在腎卯在肝午¶
在心酉在肺此其小運而隨日者也天地之春夏秋冬日月之¶
弦望晦朔人之子午卯酉其相合者也天地之日月月之日日¶
之時人之度名三百有六十焉天地之氣日月之度人之時各¶
二十有四焉又其相同者也自子至於午而氣生者陽也自午¶
至於子而氣謝者陰也曰寅曰辰曰午曰申曰子曰戌曰甲曰¶
丙曰戊曰庚曰壬陽之時也曰卯曰巳曰未曰酉曰亥曰丑曰¶
乙曰丁曰己曰辛曰癸陰之時也辰爲太陽卯爲陽明寅爲少¶
#<md:CK-KZ_JY238_04p061b>¶
<pb:YP-C_JY238_20ziji-06-0061b>¶
陽丑爲太陰子爲少陰亥爲厥陰戌爲太陽酉爲陽明申爲少¶
陽未爲太陰午爲少陰巳爲厥陰故午者腎之氣與心之氣交¶
自下而上三陽聚之時也子者心之氣與腎之氣交自上而下¶
三陰聚之時也魂爲陰中之陽其氣生於卯之初焉魄爲陽中¶
之陰其氣生於酉之末焉養陽者不當在乎春夏所以養之者¶
以其氣在於心與肝也養陰者不當在乎秋冬所以養之者以¶
其氣在於腎與肺也夏至之後眞汞積於絳宮冬至之後眞鉛¶
積於丹田木運交乎天霐二十有五度是爲巽也以陽交於陽¶
當此之時宜收之以成大藥焉金運交於靈符二十有五度是¶
爲乾也以陰交於陰當此之時宜鍊之以爲還丹焉故起火鍊¶
#<md:CK-KZ_JY238_04p062a>¶
<pb:YP-C_JY238_20ziji-06-0062a>¶
形在乎氣升之前聚火運之在乎陰降之際若夫鍊形住世則¶
以氣爲先用五行相克之時鍊氣超凡則以時爲先使三田返¶
復之候彼不見功者王時不收也損時不補也散時不聚也合¶
時不取也無時不求也還時不煉也此其不可以不識時者也¶
正陽子曰心者天也腎者地也肺者月也肝者日也崔玄眞曰¶
腎之氣者嬰兒也心之液者姹女也肝之氣者陰中之陽是爲¶
日之魂也肺之氣者陽中之陰是爲月之魄也何謂四象乎曰¶
心者朱雀也腎者玄武也肝者青龍也肺者白虎也葛仙公曰¶
嬰兒者心液之上正陽之氣也姹女者腎氣之中眞一之水也¶
金公者肺之老陽也黃婆者其陽微弱當使之復還下丹田餘¶
#<md:CK-KZ_JY238_04p062b>¶
<pb:YP-C_JY238_20ziji-06-0062b>¶
液者老陰也腎液至於脾液是爲眞陰近於少陰其陰衰弱當¶
使之復還下田此亦四象者也太白眞人曰五行顛倒術龍從¶
火內出五行不順行虎向水中生何也華陽子曰龍者東方甲¶
乙也何以出於火中歟蓋心液正陽之氣也故曰陽龍出於離¶
宮焉虎者西方庚辛也何以生於水中歟蓋腎氣之中眞一之¶
水也故曰陰虎生於坎位焉龍本陽物而善升舉其在水中乃¶
陰中陽也故比於心液之上正陽者焉虎本陰物而善奔馳其¶
在於陸乃陽中之陰也故比於腎氣之中眞一者焉陰眞君曰¶
北方正氣爲河車何也華陽子曰人之身萬陰之中有一點元¶
陽焉元陽上升薰蒸其胞絡於是上生乎元氣自腎氣以傳肝¶
#<md:CK-KZ_JY238_04p063a>¶
<pb:YP-C_JY238_20ziji-06-0063a>¶
肝氣以傳心心氣以傳肺肺氣以傳腎是爲小河車也肘後飛¶
乎金晶自尾閭而起故從下關過中關從中關過上關從上田¶
至中田從中田至下田是爲大河車也純陰下降眞水自來純¶
陽上升眞火自起一升一沉相見於十二樓還丹出其金光粲¶
然萬道是爲紫河車也車之行於河也猶氣行於血絡者焉車¶
之載物猶氣中藏乎眞水者焉廣成子教黃帝鍊丹於崆峒鉛¶
在五金而爲黑金就黑金而取銀焉砂在八石而爲赤石就赤¶
石而取汞焉以汞合於鉛斯謂之寶歟此外也若夫腎之所藏¶
眞氣者鉛也陰陽所合之眞精者汞也火候無差則精爲汞汞¶
爲砂砂爲丹故曰眞鉛是也肘後金晶飛入於上宮自其頂而¶
#<md:CK-KZ_JY238_04p063b>¶
<pb:YP-C_JY238_20ziji-06-0063b>¶
入於下田眞火前起而升入於泥丸自心而過重樓一陰一陽¶
上水下火而得旣濟之道奔於元海而爲紫金之丹故曰眞汞¶
是也陰陽者有四交四合曰陽交陰曰陰交陽曰陽交陽曰陰¶
交陰曰陰合陽曰陽合陰曰陰合陰曰陽合陽應乎天地之八¶
節日月之八候者也此其不可以不識物者也古今談養生者¶
多矣少思寡欲者可以養心而已絶念忘機者可以養神而已¶
飲食有節者可以養形而已務逸有度者可以養亂而已入清¶
出濁者可以養氣而已絶淫戒色者可以養精而已華陽子曰¶
斯非養生之至者也善養生者於王之時則養而取之衰之時¶
則養而補之春則養其脾秋則養其肝夏則養其肺冬則養其¶
#<md:CK-KZ_JY238_04p064a>¶
<pb:YP-C_JY238_20ziji-06-0064a>¶
心鍊形則起火矣還丹則聚氣矣此年中用月者也春夏則養¶
其陽何也以眞氣隨天之大運在於肺與腎腎肺者液降之所¶
也此陰陽傳送者也腎之氣生於子之時是一陽生於二陰之¶
中者也於時澄心靜慮閉目升身內想火輪起於丹田此氣生¶
而養之有法者也肝之氣生於卯之時是一陽生於二陰之中¶
者也於時孤坐閉目多入少出內存男女相見於黃屋之中而¶
產就嬰兒此陽生而養之有法者也心之氣生於午之時是一¶
陰生於二陽之中者也於時忘言絶念滿口含津以攻心之氣¶
而不散內存龍虎交合於煙焰之中盤於金鼎奔流於下丹田¶
此陰生而養之有法者也肺之氣生於酉之時是一陰生於二¶
#<md:CK-KZ_JY238_04p064b>¶
<pb:YP-C_JY238_20ziji-06-0064b>¶
陽之中者也於是閉目冥心微脅其腹內存大火炙於鼎中鼎¶
中有三昧之火齊發炎炎此陰生而養之有時者也於是三百¶
日胎全而眞氣生養其眞氣而鍊之則生神矣(三花聚頂五氣朝元)五百¶
日陽神生養其陽神而鍊之則合道矣夫自生形而養之以生¶
眞氣自生氣而養之以生法身法身者身外有身者也此養生¶
之道也善養形者先寒而衣勿頓多焉先暖而解勿頓少焉久¶
勞則安閑以保其極力焉久逸則導引以行其滯氣焉暑當風¶
則榮閉衛結夏卧濕則氣散血注冬而極熱則腎受虛陽及於¶
春夏肝與心必有壅蔽之疾夏而極涼則心抱浮寒及於秋冬¶
肺與腎必有沉滯之患善養形者所爲戒也勿極飢而食食勿¶
#<md:CK-KZ_JY238_04p065a>¶
<pb:YP-C_JY238_20ziji-06-0065a>¶
過乎飽飽則傷神飢則傷胃矣勿極渴而飲飲勿過乎多多則¶
損氣渴則傷血矣沐則用旬旬者數滿而復還眞氣在腦者也¶
沐之則耳目聰明矣浴則用五五者五氣流傳徧浴之則榮衛¶
通暢矣然浴不可頻頻則雖肌體光澤而血凝氣散久而氣損¶
故有癱瘓之疾是氣不勝血而神不勝形也沐不可頻頻則氣¶
壅於上腦滯於中久而經絡不能通暢故有體重形疲之苦是¶
以古人以陽養陽陽不耗散矣以陰鍊陽陽不損弱矣一年之¶
內春夏養陽秋冬養陰斯借陰養陽以陽消陰者也一日之內¶
午之前鍊乾以氣故前起鍊形後起金晶焉午之後鍊坤以藥¶
故有藥則聚氣鍛丹無丹則收火煮海焉此皆眞陽用於其身¶
#<md:CK-KZ_JY238_04p065b>¶
<pb:YP-C_JY238_20ziji-06-0065b>¶
吾所以養形者也夫禽之一沖其制在氣故履空如實焉松柏¶
之氣堅故常茂焉龜鶴之氣住故不悴焉然則善養形者可不¶
務養氣乎若夫不語爲養者乃保氣也其失之昏入清出濁爲¶
養者乃換氣也其失之虛多入少出攻病可也以爲胎息非也¶
上咽下搐聚氣可也以作還丹非也綿綿若存用之不勤委氣¶
而和神也息之要住納之不出閉氣而煉形也一咽復一咽雙¶
收二夾以虛咽爲法惜氣取水以溉灌者也正坐升身氣滿四¶
大血絡通行營衛和暢布氣以焚身者也是皆非養氣也善養¶
氣者生之時養之使不衰焉弱之時養之使不敗焉古之行屯¶
之象者取陽之初生屈而未伸故朝屯以養氣之茂也行蒙之¶
#<md:CK-KZ_JY238_04p066a>¶
<pb:YP-C_JY238_20ziji-06-0066a>¶
象者取一陽處於羣陰之中暗而不明故暮蒙以求陽之義也¶
是以氣者不可有所傷也才所不敏而强思則傷矣力所不及¶
而强舉則傷矣悲哀憔悴則傷矣喜怒過度則傷矣汲汲所欲¶
則傷矣戚戚所懷則傷矣非特此也久談劇笑寢息失時挽弓¶
張弩耽酒嘔吐飽食則卧跳步喘息歡呼哭泣陰陽不交積傷¶
至盡則夭矣善養氣者處乎寂寞淡然無欲冬至則陽生矣至¶
於春分之後陽盛陰散防其餘陰入於腹而爲苦寒之患夏至¶
則陰生矣至於秋分之後陰盛陽散防其餘陽入於腹而爲酷¶
暑之患勿觀死死之氣觸生氣者也勿近穢穢之氣觸眞氣者¶
也眞氣未壯朝勿虛食常充口焉眞氣欲絶暮勿實食常減口¶
#<md:CK-KZ_JY238_04p066b>¶
<pb:YP-C_JY238_20ziji-06-0066b>¶
焉夫氣者如縷焉觸之斯斷矣如煙焉擾之斯散矣不能養之¶
失保形之道也然養氣不及採藥採藥不及鍊氣採氣還元可¶
以成金丹而羽化者也故未鍊則先採之未採則先養之此吾¶
所謂養氣者也人以形爲舍心爲主心者火也其爲南方盛陽¶
之精其宿熒惑其神朱雀其狀三葉其色朱蓮是爲神明之所¶
依焉是以從道受生謂之命自一稟形謂之性所以任物謂之¶
心古先至人教人修道卽修心也虛心以還其實也無心以除¶
其有也定心令不動也安心令不危也靜心令不亂也正心令¶
不邪也清心令不濁也淨心令不穢也又在乎少思少念少欲¶
少事少語少笑少愁少樂少喜少怒少好少惡使靈光不亂神¶
#<md:CK-KZ_JY238_04p067a>¶
<pb:YP-C_JY238_20ziji-06-0067a>¶
氣不狂而後可入道也多思則神殆矣多念則志散矣多欲則¶
損壽矣多事則役形矣多語則弱氣矣多笑則傷藏矣多愁則¶
攝血矣多樂則溢意矣多喜則氣亂矣多怒則百脈不定矣多¶
好則昏迷矣多惡則憔悴矣其源不潔和氣自耗此吾所以養¶
心者也集靈資道神氣相合而爲壽大者一萬二千歲中者一¶
千二百歲下者一百二十歲知修鍊之方而不知養其壽則修¶
鍊亦無功矣何以養壽行不多言以其傷神而損氣也寢不張¶
口以其泄氣而損神也勿臨危而登峻以其魂飛也勿玩殺勿¶
看鬥以其氣結也勿吊死勿問疾以其喜神散也勿卧濕勿當¶
風以其眞氣弱也勿入古廟凶祠以其神驚也勿戲狂禽異獸¶
#<md:CK-KZ_JY238_04p067b>¶
<pb:YP-C_JY238_20ziji-06-0067b>¶
以其神恐也勿對三光而溲勿綺語妄言以其損年也飲宴勿¶
褻於聖像以其魂魄不安也坐卧勿近於邱墓以其精神散也¶
枯木大樹不可息以其久陰之氣觸陽神也深水大澤不可過¶
以其至寒之性逼眞氣也不時之果勿食以其內邪氣也此吾¶
所以養壽者也男之右腎先生焉蓋外精內血以陰爲裏者也¶
女之左腎先生焉蓋外血內精以陽爲裏者也於是腎生脾脾¶
生肝肝生肺肺生心心生小腸小腸生大腸大腸生膽膽生膀¶
胱膀胱生三元三元生三焦三焦生八脉八脉生十二經十二¶
經生十二絡十二絡生百八十係絡百八十係絡生百八十纏¶
絡百八十纒絡生三萬六千外絡三萬六千外絡生三百六十¶
#<md:CK-KZ_JY238_04p068a>¶
<pb:YP-C_JY238_20ziji-06-0068a>¶
五骨三百六十五骨生八萬四千毛竅精者母也氣者主也五¶
臓各有精精之中生氣焉五藏各有氣氣之中生神焉鍊精可¶
以爲丹養氣可以爲神斯長生之道也善養命者養其五藏之¶
根也根固葉自茂矣善養形者養其五氣五氣者源也源深流¶
自長矣然五藏各有一時焉故一王則一弱吾能補之使之調¶
和則百骸理而百疾除矣眞氣大運隨於天者也元氣小運隨¶
於日者也於是春之時肝王脾弱則食甘以養其脾(粳米棗牛葵菜)清¶
心而無憂恐其傷於肝也肝惡風則隱坐以避焉以日言之則¶
卯之時以待小運生乎元氣傳送於肝瞑目以養其肝一旬可¶
以視秋毫矣夏之時心王肺弱則食辛以養其肺(黃黍桃雞䓗菜)清心¶
#<md:CK-KZ_JY238_04p068b>¶
<pb:YP-C_JY238_20ziji-06-0068b>¶
而少喜恐其傷於心也心惡熱則靜坐以避焉以日言之則午¶
之時以待小運生乎元氣傳送於心絶念安居以養其心一旬¶
可以通百脉矣秋之時肺王肝弱則食酸以養其肝(豆李犬藿菜)清¶
心而勿悲恐其有傷於肺也肺惡寒則靜居以避焉以日言之¶
則酉之時以待小運生乎元氣傳送於肺升身靜坐以養其肺¶
一旬其膚光澤矣冬之時腎王心弱則食苦以養其心(小麥橘羊薤菜)¶
清心而無恐恐其有傷於心也以日言之則子之時以待小運¶
生乎元氣傳送於腎歛身正坐以養其腎一旬其丹田暖而氣¶
力剛健矣四時之季脾王腎弱則食鹹以養其腎(粟山藥豬韭菜)安心¶
而無恐恐其有傷於脾也脾惡濕則靜坐以避焉以日言之則¶
#<md:CK-KZ_JY238_04p069a>¶
<pb:YP-C_JY238_20ziji-06-0069a>¶
辰戌丑未之時以待小運生乎元氣傳送餘氣於脾靜室閉氣¶
多入少出以養其脾一旬則體光華而經絡暢矣若夫修鍊下¶
功者則於五藏不必如是焉此吾所以補內者也心腎肝肺脾¶
五藏也大腸小腸膀胱三焦膽胃六府也毛髮皮膚目耳鼻舌¶
手足榮衛經絡穴四體也心之氣在肝肝自生精焉其精不固¶
則目眩無光矣心之氣在肺肺自生精焉其精不實則肌肉弱¶
矣心之氣在腎腎自生精焉其精不滿則神氣減少矣心之氣¶
在脾脾自生精焉其精不堅則髮齒自衰矣故腎者精海也心¶
者氣館也眞精在腎餘精自還於下田矣眞氣在心餘氣自朝¶
於中元矣思慮悲哀之耗氣如漏鼎中之氣淫邪禍亂之走精¶
#<md:CK-KZ_JY238_04p069b>¶
<pb:YP-C_JY238_20ziji-06-0069b>¶
如析薪釜下補之之道惟房中所當先絶者也精者何自生乎¶
萬物受天地純粹之氣而人飲食乎萬物充實之資納之於胃¶
與眞氣相合流轉於腎其虛氣盈矣對境生心心之火下逼於¶
腎氣不能上升左旋右盤如急風震雷透過於膀胱變爲精華¶
於是眞氣走失而火上起肺開而心沖肝浮而膽橫萬神以眞¶
火燒之棄體外游骨解筋伸與死無異焉故一泄則一氣弱百¶
泄則一神去千泄則一藏損乃至於枯竭而死矣然上聖有還¶
精之道焉若夫志在於玄元則腎氣交於心氣積氣而生液矣¶
其如懸珠垂露還於丹田火候無差自然凝結其形彈丸其色¶
朱橘於是氣中生氣精氣成神積之可以入聖矣彼少學而無¶
#<md:CK-KZ_JY238_04p070a>¶
<pb:YP-C_JY238_20ziji-06-0070a>¶
知者採女之津氣以爲陰丹鍊金石以爲外丹方其氣盛則未¶
見其損及於元陽耗散丹臺空虛餌之在復斯有速亡之患焉¶
非若吾所以補精者也地中陽生自陰中來天中陰降自陽中¶
來並無走失而有震動傾側之愆況夫腎者水也水之中生氣¶
其微如縷而六欲傷於外七情傷於內重樓走失於上金龜抛¶
泄於下譬猶漏網包風能無損乎則惡可不知補氣之道哉天¶
皇聖胎上法也達磨胎息中法也扁鵲辯靈樞之篇葛洪釋胎¶
息之說因胎生息因息就胎下法也此吾所謂補氣者也補益¶
之道亦多矣起卧有四時之早晚行止有至和之常制調和筋¶
脈有偃仰之方養正除邪有吐納之術流行營衛有補瀉之法¶
#<md:CK-KZ_JY238_04p070b>¶
<pb:YP-C_JY238_20ziji-06-0070b>¶
節宣勞逸有與奪之要忍怒以全陰抑喜以養陽以清虛去其¶
狂慮以安閑養其眞性以氣補氣氣自有餘矣以神補神神無¶
不足矣氣盛而形延久矣神住而命悠久矣午之前可以鍊乾¶
焉午之後可以鍊坤焉其氣由腎中而生自子時爲始午時爲¶
終其氣升而王矣鍊乾者何也靜坐幽室閉目冥心升身勿動¶
使氣滿於四大薰蒸其體榮衛通和積日氣秀而衛清矣及夫¶
腎氣至心積氣生液液由心中而生自午時爲始子時爲終其¶
液降而盛矣鍊坤者何也閉目冥心歛身正坐以左右手抱其¶
腹降心火於丹田烹蒸氣海積日氣王而神清矣此補益於氣¶
者也冬避寒夏避暑寒避風暑避熱動勿勞其支體閑勿怠其¶
#<md:CK-KZ_JY238_04p071a>¶
<pb:YP-C_JY238_20ziji-06-0071a>¶
肌膚五日一浴十日一沐氣王之時勿動血王之時勿息此補¶
益於氣者也故補益於形不若補益於精補益於精不若補益¶
於氣補益於氣不若補益於神補益於神則形神永安近於仙¶
矣此吾所以補益者也男之氣八百一十丈九九八十一純陽¶
之數也女之血三石六斗六六三十六純陰之數也氣以九九¶
而損血以六六而竭自然之理也又况敗壞而不知修養乎一¶
日之忌暮無大醉一歲之忌暮無遠行終身之忌暮無然燭行¶
房蓋補損之大端也五味不可偏多也故酸則損脾甘則損腎¶
鹹則損心苦則損肺辛則損肝不可不戒也大藥未就尚有饑¶
渴一日三餐不可飽也朝不虛暮不實上也素無味淡無葷次¶
#<md:CK-KZ_JY238_04p071b>¶
<pb:YP-C_JY238_20ziji-06-0071b>¶
也五藏積滯則用呼呵呬吹嘻噓以治之然春不可呼也夏不¶
可呬也冬不可呵也秋不可噓也四時常嘻則三焦無不足矣¶
八節不吹則腎府難以盛矣有餘則引其子不足則殺其鬼何¶
也肝本噓也若引其子則用呵焉以瀉心之氣心之氣旣行則¶
肝氣自傳矣肝之氣不足則殺其鬼者肺以金而克木也木婦¶
而金夫夫者鬼也肝弱則肺有餘用呬焉以瀉之可矣夫無過¶
與不及則陰陽其自正乎此吾所以補損者也腎水也其中生¶
氣則爲火矣心火也其中生液則爲水矣冬至地中陽生及夏¶
至而至於天積陽而生陰其陰感陰而陰得不耗焉故散爲霧¶
凝爲露霧露者天之所出陰而爲眞水也夏至天中陰降及冬¶
#<md:CK-KZ_JY238_04p072a>¶
<pb:YP-C_JY238_20ziji-06-0072a>¶
至而至於地積陰而生陽其陽感陽其陽得不耗焉故升爲雲¶
施爲雨雲雨者地之所出陽而爲眞火也其猶人之受胎之初¶
二氣相合陽氣一升心爲氣館焉其中暗藏眞水在於心矣陰¶
氣下降腎爲水府焉其中暗藏眞氣在於腎矣不然安得腎氣¶
至心積氣生液一陰生乎二陽心氣至腎積液生氣一陽生於¶
二陰乎故人有三火八水焉水者以一氣傳一氣積氣生液而¶
五藏各有液焉其名曰色水腎氣之中藏眞一之水而爲陰虎¶
其名曰眞水肘後飛金晶入於上宮自上而下與眞火相逢成¶
乎旣濟其名曰神水有疾者閉口納氣一嚥復一嚥定中送至¶
於病之所在其名曰法水丹成而澆濯則爲沐浴之法鍊形而¶
#<md:CK-KZ_JY238_04p072b>¶
<pb:YP-C_JY238_20ziji-06-0072b>¶
生眞氣則爲還丹之法海蟾子曰兩曜殿成七寶鑄一渠流傳¶
八瓊漿此玉液還丹也純陽子曰水火都來相間作卦候飛成¶
地天泰一升一沉陽鍊陰陰盡方知此理深此水火旣濟也逍¶
遙子曰法水能朝有祕關逍遙日夜遣循環此法水治病者也¶
三火者何也膀胱者民火也腎者臣火也心者君火也無知者¶
爲物所擾至於怒且憂者則爲無明之火矣若降而下焚丹田¶
至誠守之一意不散其名曰燒丹其火升之上起復過於三關¶
其名曰河車其升之前起上過於重樓其名曰鍊形其前後俱¶
起徧滿四大其名曰焚身焚身者入於靜室散髮披衣閉目冥¶
心正坐握固叩齒集神升身起火微以留息少入遲出默想如¶
#<md:CK-KZ_JY238_04p073a>¶
<pb:YP-C_JY238_20ziji-06-0073a>¶
臍之下有火輪焉其大如斗須臾火起吾身爲之輪蓋以罩其¶
身於是陰邪不敢近矣行此者須嗜欲久絶丹元堅固而後可¶
也此吾之眞水火者也純陽子曰因看崔公入藥鏡令人心地¶
轉分明陽龍言向離中出陰虎還於坎上生二物會時爲道本¶
五方行盡得丹名修眞上士如知此定跨赤龍歸玉京藥鏡曰¶
腎之中生氣氣之中暗藏眞一之水是爲陰虎生於坎者也心¶
之中生液液之中暗藏正陽之氣是爲陽龍生於離者也故龍¶
者非肝也虎者非肺也然孰能達交會之時悟採取之法乎腎¶
之氣傳於肝氣肝氣乃生矣於是腎之餘陰以入於脾其氣過¶
脾則爲純陽其氣之中有眞一之水以至於心積氣生液如懸¶
#<md:CK-KZ_JY238_04p073b>¶
<pb:YP-C_JY238_20ziji-06-0073b>¶
珠垂露還於下田不復隨溲水以傳於膀胱夫能用火之候無¶
差焉可以鍊而爲一氣氣中生氣以腎氣合於心氣是爲虎交¶
於龍者也及夫下火加減有時抽添有數以心氣合於腎氣是¶
爲龍交於虎者也若夫下關透矣起於尾閭左升者爲龍右起¶
者爲虎其氣從夾脊雙關至於分道領則陽龍之氣入於內院¶
陰虎之氣入於天池左旋右盤三十有六數於是眞水下降如¶
甘露之入心是爲龍交於上宮不必於心腎有上交下合之別¶
也胎全而眞氣生則防其太過必濟之以水斯有玉液金液之¶
還丹矣其久也行於經絡而變陽酥焉凝於中府而積白雪焉¶
防其太過必舉之以火斯有鍊質焚身矣還丹之時陰虎單行¶
#<md:CK-KZ_JY238_04p074a>¶
<pb:YP-C_JY238_20ziji-06-0074a>¶
不必交於龍也焚身之時陽龍獨舉不必交於虎也三百日內¶
丹成可與天地齊矣此吾所謂眞龍虎者也廣成子曰天地升¶
降之宜日月往來之數而爲內丹焉黃帝行之久而無功蓋其¶
根元不固矣乃於崆峒之山配合金石而爲外丹焉內丹者眞¶
藥也外丹者治疾而已內丹之始本乎二氣交者也其凝結在¶
於丹田變精爲汞汞變爲砂砂變爲丹於是眞氣自生以氣鍊¶
氣氣合神聚神聚而道成矣豈外丹之可比乎故吾之丹者龍¶
交虎合結爲玄珠火候無差而成大藥者也廣成子以朱砂鍊¶
乎九轉而爲神丹陳七子以七寶丹砂鍊之九轉而爲靈丹劉¶
安以童便鍊之七轉而爲還丹此外丹也然必內事兼修內外¶
#<md:CK-KZ_JY238_04p074b>¶
<pb:YP-C_JY238_20ziji-06-0074b>¶
俱成若夫獨用外藥則氣弱神衰不能留天地之秀氣返爲害¶
矣此吾所謂眞丹藥者也人之初也先生其腎次生其心腎者¶
北方壬癸之水在五金而爲鉛者也心者南方丙丁之火在八¶
石而爲砂者也於銀之中以取鉛如腎氣之中暗藏眞一之水¶
者乎於砂之中以取汞如心氣之中暗藏正陽之氣者乎二者¶
合則爲丹矣故腎中生氣氣中生水以腎水合於心腎之上使¶
正陽之氣凝結於黃庭是乃眞鉛也腎氣合於心氣積氣生液¶
結爲玄珠還於下丹田此汞也丹旣就矣眞氣升矣腎之氣入¶
於頂而眞水降焉一升一沉於十有二樓之前斯旣濟之道也¶
旣濟一過而還於下丹田是乃眞汞也此吾所謂眞鉛汞者也¶
#<md:CK-KZ_JY238_04p075a>¶
<pb:YP-C_JY238_20ziji-06-0075a>¶
腎水也水中生氣其名曰眞火焉氣之中暗藏眞一之水蓋陰¶
中有陽陽中有陰者也心火也火中生液其名曰眞水焉液之¶
中暗藏正陽之氣蓋陽中有陰陰中有陽者也三花者三陽也¶
腎氣者陰中之陽也丹中眞氣者眞陽中之陽也心液之氣者¶
陽中之陽也道之要其在乎陰盡而純陽乎聖胎訣曰當降心¶
火於下田外境不入狂慮泯絶一氣聚於氣海腎氣不能上升¶
則其息漸少矣縱出之亦悠然而減焉故胎息者自然也善乎¶
達磨之言曰人之氣日有走失莫若內觀諸世界游於身之天¶
宮超於清虛之妙境貴乎無漏而已故一念不生一意不動無¶
毫髮走失者是乃眞胎息也扁鵲論靈樞曰冬至之後鉛積之¶
#<md:CK-KZ_JY238_04p075b>¶
<pb:YP-C_JY238_20ziji-06-0075b>¶
一分狀如戲蘂以鎮於丹田其法以鼻引清氣閉口不出以定¶
息二十有四數爲火一兩四旬有五日其火進乎十有六兩於¶
是鍊就陽胎焉夏至之後汞積之三分狀如抱卵以鎮於絳宮¶
亦以鼻引清氣閉口不出以定息二十有四數爲火一兩四旬¶
有五日其火進乎十有六兩於是鍊陰息焉投陰息於陽胎以¶
生眞氣眞氣以生元神神形合而爲一則與天地齊年矣離而¶
爲二則身外有身返乎三島十洲之上矣葛洪論胎息曰不達¶
胎息之妙縱能閉之少時隨卽出矣喘息不已非止不能留所¶
閉之息而又元氣虛損反爲所來陽氣奪之若夫氣急未急之¶
前而升身焉可以停留少時矣勿使太急急則先以鼻引氣(一口¶
#<md:CK-KZ_JY238_04p076a>¶
<pb:YP-C_JY238_20ziji-06-0076a>¶
也)續以新取之氣挽出舊閉急者之餘氣焉故得奪住其氣其¶
能積之則形神爽清百疾去矣然曲留强住非出自然所以爲¶
胎息之下者也彼有嚥氣以救飢渴行氣以壯飢膚收氣以補¶
下丹養氣以返童顏運氣以益血脈未若胎息之補氣者也定¶
乎百息關通而疾除矣定乎千息則氣血不交而陰陽自合矣¶
定乎萬息則氣住神藏道斯成矣此吾所謂眞陰陽者也昔有¶
以冬至之後陽生及春分之後餘寒入於腸胃成傷寒之疾則¶
居靜室盤膝正坐閉目冥心定息住氣以左右手疊之兜其外¶
腎倒身向前若跪禮二十三十過則汗出而寒散矣昔有下元¶
冷虛而夢泄漏則於日落之後靜坐幽室以手兜其外腎以手¶
#<md:CK-KZ_JY238_04p076b>¶
<pb:YP-C_JY238_20ziji-06-0076b>¶
搓臍之下各八十有一左右挽手爲之者九過則丹元煖而眞¶
氣盈矣昔有幽居靜坐絶念忘言下其心之火閉目存想如火¶
輪焉炎炎積日則氣海堅固而美顏色矣諸穢盡下而勝寒暑¶
矣昔有過乎飲食注滿於胸臆或寒熱凝滯或痛結壅塞則靜¶
坐以鼻引其清氣口閉不開多入少出以攻其病太緊則放焉¶
三五過則疾除矣昔有以心之上爲陽而陰不能至以腎之下¶
爲陰而陽不能及也故涌泉之上氣升而不降血住而不升於¶
是陰凝而陽散有足膝沉重之患則高舉左右足使氣倒行流¶
於涌泉逆泝於丹闕則足輕而疾少矣昔有四支五藏凝滯壅¶
塞則靜坐澄心閉目絶念運心氣以攻所病閉息少時其攻必¶
#<md:CK-KZ_JY238_04p077a>¶
<pb:YP-C_JY238_20ziji-06-0077a>¶
勝矣此皆法也未若一陰一陽之道也知夫一日之間丑之末¶
寅之初則爲陽合陰焉辰之末巳之初則爲陽交陽焉未之末¶
申之初則爲陰合陽焉戌之末亥之初則爲陰交陰焉知此者¶
道何遠乎此吾所謂鍊法入道者也形者氣之舍也氣者形之¶
主也故鍊形非眞氣不可也彭眞人曰子之前鍊乾午之後鍊¶
坤自寅至於午乃升身靜坐瞑目忘言鼻之息遲遲焉密想心¶
宮如夫婦之儀久則長生矣元眞人(名肪)曰自辰而起不語而以¶
其舌攪於上腭下腭惡濁之津嚥之旣已乃呵出心中所積喜¶
怒哀樂之氣於是眞氣上升寄留於面目以手搓之至午未之¶
間氣盛神昏側卧閉口而寐可以延年可以留形此知交合時¶
#<md:CK-KZ_JY238_04p077b>¶
<pb:YP-C_JY238_20ziji-06-0077b>¶
候矣而未知採取之法者也夫自子至午者氣生之時也可以¶
用聚氣還丹焉子之時腎氣生卯之時肝氣生至於午之時則¶
腎氣交乎心氣積氣生液還於丹田是爲玄珠長生之藥也何¶
以使不走失乎當夫辰巳之間靜坐幽室神識內守滿口含津¶
勿嚥勿吐鼻之息少入遲出綿綿若存自然二氣相交凝結如¶
露百日藥力全矣二百日聖胎堅矣三百日胎仙全而眞氣生¶
矣氣中有氣可以鍊氣而成神焉斯採氣之法也自午而至乎¶
子者氣散之時也可以用收氣鍊丹焉二十四息爲火一兩夏¶
至之後以巽之卦天霐之運二十有五度行之鍊眞汞爲陰胎¶
矣冬至之後以乾之卦靈符之運二千有五度行之鍊眞鉛而¶
#<md:CK-KZ_JY238_04p078a>¶
<pb:YP-C_JY238_20ziji-06-0078a>¶
爲陽息矣陽息投於陰胎於是變金丹者也廣成子教黃帝曰¶
自辰至於暮靜坐忘念神識內守一意不散降心之火於丹田¶
存臍之下如淨瓶焉其中有珠狀如彈丸用炎炎之火晝夜煅¶
之至於胎成息住自然不飢不渴無寒無暑可以留形長生斯¶
進火得時而已非聚氣之法也戌之末亥之初氣隨眞液還丹¶
之際陰交於陰其氣欲散當居靜室其息不必閉焉少入遲出¶
可矣心之火下降於丹田吾則腎氣升而不停心火降而不住¶
則輕脅其腹於是丹田自熱可以鍊日之中所得之藥始之百¶
日用乾之卦次之百日自兌而至於乾次之百日自坤而至於¶
乾乾坤相見火候無差加減抽添皆合其宜須肘之後飛金晶¶
#<md:CK-KZ_JY238_04p078b>¶
<pb:YP-C_JY238_20ziji-06-0078b>¶
焉故古先上聖於離採藥於乾進火三百日而內丹成矣此吾¶
所謂鍊形化氣者也以氣鍊其形則其形化氣而體骨輕健入¶
水不溺入火不熱矣故以神鍊氣鍊氣成神不在乎陽交陰會¶
而在乎抽鉛添汞消二八之陰換骨鍊形長九三之陽者也故¶
三百日胎仙全而眞氣生不可再採藥矣惟肘後飛金晶自腎¶
之後尾閭升之至於夾脊自夾脊雙關升之至於上宮不止於¶
腎氣補腦蓋午後降眞火以鍊丹致陰盡陽純者也如是於子¶
之時腎氣方生正坐於靜室清心閉目而歛身則腎之氣自聚¶
矣微升其身偃胸直腰先至於夾脊次至於上宮自子而至於¶
辰巳定乎百息一撞三關復積心之眞火鍛鍊於下元之內丹¶
#<md:CK-KZ_JY238_04p079a>¶
<pb:YP-C_JY238_20ziji-06-0079a>¶
於是陰固而陽凝矣氣中有氣前升入於頂後起入於腦前後¶
俱起升身勿動以焚其身而逐陰鬼焉故一燒而增一氣十燒¶
而增一神百燒而延萬年千燒而出塵世矣古先上聖恐火之¶
太過則有澆灌之法始之採藥者玉液還丹者也次之肘後金¶
晶入腦自上田入於下田者雙收二夾虛嚥納氣金液還丹者¶
也丹旣就而眞氣生則以眞氣鍊其五藏之氣惟一小運應日¶
閉息鍊氣甲乙則鍊肝丙丁則鍊心戊己則鍊脾庚辛則鍊肺¶
壬癸則鍊腎(其詳具靈寶篇中)十日一鍊徧於五藏二百有五十日各¶
鍊二十有五數則眞氣自聚矣於是開河車以五彩之物笙簧¶
車旗各分其方上朝於帝闕入於天宮或邪魔爲梗焉披衣靜¶
#<md:CK-KZ_JY238_04p079b>¶
<pb:YP-C_JY238_20ziji-06-0079b>¶
室閉目冥心升身正坐則三昧之眞火自起而魔散其形常若¶
騰飛可以用調神出殻之法焉此吾所謂鍊氣成神者也氣滿¶
功盈五氣朝於元三花聚於頂血凝氣聚萬神朝眞在於上宮¶
其所見富貴華盛猶吾身爾夫能超脫內院因循不出是爲困¶
於昏衢者也出殻之法吾得三焉海蟾子曰陽神欲出方在上¶
宮而靜室孤坐如鶴出天門龍升舊穴猛撞天門而去正陽子¶
曰靜坐內觀如登七級寶臺自下而上其級盡閉目下跳如夢¶
中方寐身外有身勿得遠游亟還其軀入而不出與天地齊矣¶
出而不入與俗同矣純陽子曰如正陽子之法內觀紫河之車¶
般神入於天宮留戀而不能超出故起眞火於其中而化火龍¶
#<md:CK-KZ_JY238_04p080a>¶
<pb:YP-C_JY238_20ziji-06-0080a>¶
躍出於昏衢乃棄殻之妙者也定之中出其陰神而不能返其¶
名曰尸解非道也此吾所謂鍊神合道者也功成神遷已棄其¶
殻尚須積行於世俟其行滿功成然後受紫詔天書而居洞天¶
此吾所謂鍊道入聖者也¶
　　
** 傳道上篇(抉開玄關道無餘藴窈窈冥冥大哉乎問)¶
呂子學道更七十餘師而後遇子鍾離子常問於子鍾離子曰¶
人之生也奚得安而不病壯而不老生而不死乎子鍾離子曰¶
二氣(陰陽也)合而爲人方其胞胎乎太初之後而有太質陰承陽¶
以生氣從胎以化三十旬而其形具靈光入焉始出於胎矣自¶
太素之後乃有升降黃芽長焉五百旬其氣足矣數盈於八十¶
#<md:CK-KZ_JY238_04p080b>¶
<pb:YP-C_JY238_20ziji-06-0080b>¶
有一(又云八百一十丈也)方年十有五也陰之中其陽半焉譬夫初日之¶
光昧者不知自愛喪其元陽以至殞落其猶日之昃歟夫欲如¶
子之言其亦人中取仙仙中取天乎呂子曰仙一也何云取天¶
乎子鍾離子曰純乎陰者之謂鬼純乎陽者之謂仙陰陽雜焉¶
之謂人惟人也可以鬼可以仙仙非一也其等有五其法有三¶
五等一曰鬼之仙二曰人之仙三曰地之仙四曰神之仙五曰¶
天之仙三法一曰小乘二曰中乘三曰大乘呂子曰鬼之仙何¶
謂也致之有道乎子鍾離子曰不達大道而求速成形如槁木¶
心如死灰神識內守一氣不散定中以出陰神斯鬼之清靈者¶
也超乎陰中而神像不明無所歸止惟投於人之胎而就舍焉¶
#<md:CK-KZ_JY238_04p081a>¶
<pb:YP-C_JY238_20ziji-06-0081a>¶
呂子曰人之仙何謂也致之有道乎子鍾離子曰於道有法或¶
得其一絶五味者不知有二氣忘七情者不知有十戒嗽嚥者¶
鄙吐納採補者誚清靜卽物以奪天地之氣者不知辟穀存想¶
以取日月之精者不知按蹻固息者不知自然篤志爲之四時¶
之序不能變也五行之氣失其交合也雖曰固形質遠八邪第¶
得以賖死爾呂子曰地之仙何謂也致之有道乎子鍾離子曰¶
法天地升降之理取日月生成之數身之中用年焉年之中用¶
月焉月之中用日焉日之中用時焉時之中用刻焉於是辨龍¶
虎達坎離知水源之清濁分氣候之早晏收眞一而察二儀列¶
三才而別四象審六運而定六氣聚七寶而序八卦行九州而¶
#<md:CK-KZ_JY238_04p081b>¶
<pb:YP-C_JY238_20ziji-06-0081b>¶
反五行(反者顛倒也)氣傳乎子母液行乎夫婦反復以焚三田而爲¶
丹田鎮下田可以鍊形而長生爾呂子曰神之仙何謂也致之¶
有道乎子鍾離子曰吾所謂地之仙者誠能用其功不已焉使¶
三關百節屬屬相連抽增乎鉛汞則金晶鍊於九天(九天頂也)玉液¶
還丹至矣於以鍊形成氣則五氣朝元三陽萃於元宮陰盡而¶
純乎陽矣呂子曰天之仙何謂也致之有道乎子鍾離子曰行¶
於道有功矣施於人有行矣於是返乎洞天進乎三官(上曰天官中曰¶
地官下曰水官)於天地又有大功矣於古今又有大行矣厯洞天者三¶
十有六躋陽天者八十有一然後升而登乎三清焉呂子於是¶
竦然而請曰鬼之仙不可求也天之仙不敢冀也外是二者其¶
#<md:CK-KZ_JY238_04p082a>¶
<pb:YP-C_JY238_20ziji-06-0082a>¶
道可得聞乎子鍾離子曰人之仙其等有三太上引年益壽其¶
次安而引年其下安而無疾皆小乘也地之仙其等有三太上¶
極陽輕身騰舉自如其次鍊形久視至於千歲其下引年益壽¶
皆中乘也神之仙其等有三太上超凡入聖而歸三島其次鍊¶
神合道出入自然其下鍊形成氣亘古長存皆大乘也呂子曰¶
稽諸古今養命之士多求而不獲何也子鍾離子曰法不契於¶
道爾多聞强識自出於旁門小法仙乎仙乎豈多聞强識云乎¶
哉呂子曰敢問大道之眞子鍾離子曰是無形也無名也莫可¶
知也莫可行也呂子曰士始學道次有道次聞道終於道成而¶
曰不可知不可行得無隱乎爾子鍾離子曰吾非有隱也士聞¶
#<md:CK-KZ_JY238_04p082b>¶
<pb:YP-C_JY238_20ziji-06-0082b>¶
大道而無信心有信心而無苦志是以難知難行也夫旁門小¶
法其別三十曰齋戒曰辟穀曰鍊氣曰嗽嚥曰絶內曰斷味曰¶
禪定曰玄默(不語也)曰存想曰採陰曰服氣曰持靜曰息心曰去¶
累曰開頂曰縮龜曰絶迹曰洛誦(看讀也)曰燒鍊曰固息曰按蹻¶
曰吐納曰採補曰博施曰解祠曰賑乏曰棲山曰適性曰不動¶
曰受持夫如是者伐疾可也養性可也以津爲藥何以造化以¶
氣爲丹何以停峙肝爲龍肺爲虎何以交合坎爲鉛離爲汞何¶
以抽增而乃四時溉之以求黃芽之長是不知五行之根蒂三¶
才之造化去大道遠矣呂子曰大道如何子鍾離子曰眞源判¶
矣大朴散矣道生於一一生二二生三一者體也二者用也三¶
#<md:CK-KZ_JY238_04p083a>¶
<pb:YP-C_JY238_20ziji-06-0083a>¶
者造化也孰爲體用陰陽是也孰爲造化交合是也道生二氣¶
二氣生三才三才生五行五行生萬物人者萬物之靈能盡性¶
而齊天地者也呂子曰此何道歟子鍾離子曰大道判而有形¶
形而後有數天得乾道以一爲體所用者陽也地得坤道以二¶
爲體所用者陰也陽主乎升陰主乎降且互交焉何也天積氣¶
也地積水也天以乾索於坤一索而爲長男曰震再索而爲中¶
男曰坎三索而爲少男曰艮此天交於地而生三陽者也地以¶
坤索於乾一索而爲長女曰巽再索而爲中女曰離三索而爲¶
少女曰兌此地交於天而生三陰者也於是三陽交於三陰而¶
萬物生三陰交於三陽而萬物成故乾坤相索而生六氣焉六¶
#<md:CK-KZ_JY238_04p083b>¶
<pb:YP-C_JY238_20ziji-06-0083b>¶
氣交合而分五行焉五行交合而生成萬物焉方其乾道下行¶
三索旣終其陽復升陽中藏陰上還於天坤道上行三索旣終¶
其陰復降陰中藏陽下還於地陽中之藏陰也其陰不消是謂¶
眞陰其至於天因陽而生焉所以陰自天降故曰陰中能無陽¶
乎陰中之藏陽也其陽不滅是謂眞陽其至於地因陰而發焉¶
所以陽自地升故曰陽中能無陰乎陰陽也周而復始亘古長¶
存者其交合不失於道也呂子曰以眞氣投於眞水心之火與¶
腎之水相交而在人者何如哉子鍾離子曰父與母會時陽先¶
進陰後生胞胎成焉猶乾坤之三索也故吾眞氣陽也藏於水¶
而主升眞水陰也藏於氣而主降陽隨水下行是乾索於坤自¶
#<md:CK-KZ_JY238_04p084a>¶
<pb:YP-C_JY238_20ziji-06-0084a>¶
上而下者也上而震爲肝中而坎爲腎下而艮爲膀胱陰隨氣¶
上行是坤索於乾自下而上者也下而巽爲膽中而離爲心上¶
而兌爲肺元陽在於腎而生眞氣者也眞氣朝於心肺生眞液¶
者也上下往復而不虧焉可以修齡矣若夫時候無忒抽增有¶
度可以長生矣行之不倦則其氣盛其魂無陰其陽壯其魄有¶
氣升降如天地盛衰如日月可以入聖矣呂子曰日月躔度交¶
合於人者可得聞乎子鍾離子曰玄黃之萌天地其如卵焉六¶
合處中其如鞠焉(毬元)日月運行於天之上地之下其如輪焉日¶
月者陰陽之精也默紀天地交合之度者歟夫日者賓出於東¶
餞納於西而晝夜分焉冬而南至夏而北至而寒暑定焉月者¶
#<md:CK-KZ_JY238_04p084b>¶
<pb:YP-C_JY238_20ziji-06-0084b>¶
載魄於西受魂於東光照於夕魂藏於旦其始也魄生魂狀如¶
弓焉夕之初其光燭於西其次也魂加半焉是謂上弦夕之初¶
其光燭於南其次也魂盈矣與日相望夕之初其光燭於東其¶
次也魂生魄狀如闕鏡焉旦之初其魂藏於西其次也魄加半¶
焉是謂下弦旦之初其魂藏於南其次也魄盈矣與日相背旦¶
之初其魂藏於東於是魂生魄魄生魂進退有時合於乾坤之¶
期與數焉夫日之南至也日出於辰之端納於申之杪各五十¶
分焉過於此則其出也其納也自南而北及乎北至也日出於¶
寅之杪納於戌之端各五十分焉過於此則其出也其納也自¶
北而南又復乎南至矣夏之日冬之夕也冬之夕夏之日也南¶
#<md:CK-KZ_JY238_04p085a>¶
<pb:YP-C_JY238_20ziji-06-0085a>¶
至之月其出自北而南比乎夏之日也北至之月其出自南而¶
北比乎冬之夕也此其往來爲寒暑之序者歟呂子曰寓於天¶
者巖知之矣寓於人者未之知也子鍾離子曰天地之機在乎¶
陰陽之升降竊比我於日月焉則月受日之魂以陽變陰陰盡¶
陽純如日之輝吾氣也能鍊而成神是亦返乎純陽者也呂子¶
曰天地陰陽升降之理日月精華交合之度二者何先子鍾離¶
子曰明乎陰陽之升降使水火(眞水眞火)合於一焉以鎮丹田(大藥也)¶
可以齊天地矣其欲輕舉歟則法日月之交會以陽鍊陰使陰¶
不生焉以氣養神使神不散焉然後五氣朝元三花聚頂矣是¶
蓋有時焉陰陽之升降歲以交合者也日月之往來月一交合¶
#<md:CK-KZ_JY238_04p085b>¶
<pb:YP-C_JY238_20ziji-06-0085b>¶
者也人之氣液晝夜一交合者也於是時又有四等焉百歲者¶
人之常也自一而至三十者少壯之時也六十者長大之時也¶
九十者老耄之時也百而至於百有二十者衰落之時也是謂¶
身中之時焉十有二辰者一日也五日者一候也三候者一氣¶
也三氣者一節也二節者一時也時屬於春陰之中其陽半焉¶
其氣變寒爲温時屬於夏陽之中有陽焉其氣變温爲熱時屬¶
於秋陽之中其陰半焉其氣變熱爲涼時屬於冬陰之中有陰¶
焉其氣變涼爲寒是謂年中之時焉月有三旬其辰三百有六¶
十其刻三千其分十有八萬自朔旦至於上弦陰之中其陽半¶
焉自上弦至於旣望陽之中有陽焉自旣望至於下弦陽之中¶
#<md:CK-KZ_JY238_04p086a>¶
<pb:YP-C_JY238_20ziji-06-0086a>¶
其陰半焉自下弦至於晦陰之中有陰焉是謂月中之時焉六¶
十分者一刻也八刻有二十分者一時也時之半是爲一卦言¶
其卦以定八方焉論其正以分四位焉自子而至於卯陰之中¶
其陽半以太陰起少陽焉自卯而至於午陽之中有陽純以少¶
陽而起太陽焉自午而至於酉陽之中其陰半以太陽而起少¶
陰焉自酉而至於子陰之中有陰純以少陰而起太陰焉是謂¶
日中之時焉嗟夫難得而易失者身中之時也其去疾其來徐¶
者年中之月也迅如電光石火者日中之辰也夫吾年之壯也¶
根元固而易爲功千日可以大成矣年之中也先圓補之而後¶
至焉及其耄也救護之輔益之積小成以至中成積中成以至¶
#<md:CK-KZ_JY238_04p086b>¶
<pb:YP-C_JY238_20ziji-06-0086b>¶
還童而止爾夫天地相去八萬四千里日南至之後地中之陽¶
升焉凡一氣旬有五日上進於七千里其旬十有八其升者至¶
於天太極而陰生矣日北至之後天中之陰降焉凡一氣旬有¶
五日下進於七千里其旬十有八其降者至於地太極而陽生¶
矣蓋如循環焉日月之圍各八百有四十里旣旦之後六之中¶
起九焉一之日其時十有二魄中之魂進於七千里旬有五日¶
則其時一百有八十魄中之魂進乎八百有四十里旣望之後¶
九之中起六焉一之中其時十有二魂中之魄進於七十里旬¶
有五日則其時一百有八十魂中之魄進於八百有四十里亦¶
如循環焉人之心也腎也其相去八寸有四分陰陽升降與天¶
#<md:CK-KZ_JY238_04p087a>¶
<pb:YP-C_JY238_20ziji-06-0087a>¶
地同氣液相生(氣中生液液中生氣)與日月同然天地也日月也年之後¶
有年焉月之後有月焉人也不究交合之時損不知補益不知¶
收陰交而不知養陽陽交而不知鍊陰月無損益日無行持而¶
吾之年之月則有限焉呂子竦然曰巖願聞修鍊之法行持之¶
時子鍾離子曰五藏之氣月有盛衰焉日有進退焉時有交合¶
焉運行五度氣傳六候精鍊而後眞氣生氣鍊而後陽神合神¶
鍊而後大道契矣呂子曰五藏之氣(金木水火土也)五行之位(東西南北中也)¶
其生成有道乎交合有時乎採取有法乎子鍾離子曰天地分¶
而五帝列焉東曰青帝其行春令起陽於陰中而萬物生焉南¶
曰赤帝其行夏令升陽於陽中而萬物長焉西曰白帝其行秋¶
#<md:CK-KZ_JY238_04p087b>¶
<pb:YP-C_JY238_20ziji-06-0087b>¶
令起陰於陽中而萬物成焉北曰黑帝其行冬令進陰於陰中¶
而萬物殞焉四時各旬有八日中央黃帝主之春以助乎發生¶
夏以接乎長育秋以資乎結立冬以制乎嚴凛五帝分治各七¶
旬有二日於是三百有六十日而歲功畢矣青帝之子甲乙其¶
位在東其德在木赤帝之子丙丁其位在南其德在火黃帝之¶
子戊己其位在中央其德在土白帝之子庚辛其位在西其德¶
在金黑帝之子壬癸其位在北其德在水及其交也見於時而¶
爲象者木青龍也火朱雀也土勾陳也金白虎也水玄武也見¶
於時而生物者乙合於庚春有榆焉其色青而白不失乎金木¶
者也辛合於丙秋有棗焉其色白而赤不失乎金火者也己合¶
#<md:CK-KZ_JY238_04p088a>¶
<pb:YP-C_JY238_20ziji-06-0088a>¶
於甲夏之杪秋之端有瓜焉其色青而黃不失乎土木者也丁¶
合於壬夏有椹焉其色赤而黑不失乎水火者也癸合於戊冬¶
有橘焉其色黑而黃不失乎水土者也以類推之可勝旣歟呂¶
子曰在於時者知之矣在於人者未之知也子鍾離子曰人也¶
圓顱方趾天地之象具焉陰升陽降天地之機藏焉腎水也心¶
火也肝木也肺金也脾土也有生成之道焉生者謂之母受生¶
者謂之子於是復有剛克之道焉(生謂五行相生克謂五行相克)克者謂之夫¶
受克者謂之婦其氣之生也孰自哉腎生肝肝生心心生脾脾¶
生肺肺生腎也其氣之克也孰自哉腎克心心克肺肺克肝肝¶
克脾脾克腎也故曰腎者心之夫肝之母脾之婦肺之子也肝¶
#<md:CK-KZ_JY238_04p088b>¶
<pb:YP-C_JY238_20ziji-06-0088b>¶
者脾之夫心之母肺之婦腎之子也心者肺之夫脾之母腎之¶
婦肝之子也肺者肝之夫腎之母心之婦脾之子也脾者腎之¶
夫肺之母肝之婦心之子也心見乎內爲脈見乎外爲色口舌¶
者其門戶歟受腎之制伏而役用於肺夫婦然也得肝則盛見¶
脾則衰子母然也腎見乎內爲骨見乎外爲髮耳者其門戶歟¶
受脾之制伏而役用於心夫婦然也得肺則盛見肝則衰子母¶
然也肝見乎內爲筋見乎外爲爪目者其門戶歟受肺之制伏¶
而役用於脾夫婦然也得腎則盛見心則衰子母然也肺見乎¶
內爲膚見乎外爲毛鼻者其門戶歟受心之制伏而役用於肝¶
夫婦然也得脾則盛見腎則衰子母然也脾見乎內爲藏見乎¶
#<md:CK-KZ_JY238_04p089a>¶
<pb:YP-C_JY238_20ziji-06-0089a>¶
外爲肉唇齒者其門戶歟呼吸以定往來受肝之制伏而役用¶
於腎夫婦然也得心則盛見肺則衰子母然也呂子曰心火也¶
何以得下行歟腎水也何以得上升歟脾土也土在中而承火¶
則盛安得不克於水歟肺金也金在上而下接火則損安得有¶
生於水歟生者遠克者近爲之奈何子鍾離子曰五行之歸於¶
源也以氣引元陽而升舉焉於是乎生眞水矣眞水造化而後¶
生眞氣眞氣造化而後生陽神始於五行定位有一夫一婦焉¶
腎水也其中有金吾之起功當識焉(金本生水故曰水中金)水惡土者也¶
吾之採藥須土歸水焉龍者肝之象也虎者肺之神也陽龍出¶
於離陰虎生於坎五行之位顛倒則陰陽之氣傳子母矣時自¶
#<md:CK-KZ_JY238_04p089b>¶
<pb:YP-C_JY238_20ziji-06-0089b>¶
子而至於午者陽中生陽五行顛倒則液行乎夫婦矣自午而¶
至於子者陰中鍊陽陽不得陰不成其極也無陰斯不死矣陰¶
不得陽不生其極也陰絶斯壽矣呂子曰五行者何以本乎陰¶
陽之氣歟子鍾離子曰人之始造形也於是腎生脾脾生肝肝¶
生肺肺生心心生小腸小腸生大腸大腸生膽膽生胃胃生膀¶
胱此陰之精血也元陽之始萌則在二腎腎水也其中有火升¶
而斯爲氣以朝於心心陽也以陽合陽故太極生陰焉由是積¶
氣生液液自心降而還於腎肝者心之母腎之子也傳導腎之¶
氣而至於心肺者心之婦腎之母傳導心之液而至於腎氣也¶
液也其升降如天地陰陽焉肝也肺也其傳導如日月往復焉¶
#<md:CK-KZ_JY238_04p090a>¶
<pb:YP-C_JY238_20ziji-06-0090a>¶
五行者名之數也論其交合生成惟元陽一氣爲之本歟氣生¶
液液生氣於是知腎爲氣之根心爲液之源也靈根旣固則恍¶
惚之中其氣生眞水矣心源旣清則杳冥之中其液生眞火矣¶
火中識龍水中識虎二者交而黃芽茂矣¶
　　
** 傳道中篇¶
呂子曰黃芽何謂也子鍾離子曰龍虎是也龍非肝也離宮眞¶
水者也虎非肺也坎位眞火者也呂子曰水火何謂也子鍾離¶
子曰吾身之水十有八(四海也五湖也九江也三島也華池也瑤池也鳳池也天池也玉池也崑池也¶
元潭也閬苑也神水也金波也瓊液也玉泉也陽酥也白雪也)吾身之火有三(君火也臣火也民火也)三¶
者以元陽爲本者也於是乎生眞氣眞氣者聚則安弱則疾散¶
#<md:CK-KZ_JY238_04p090b>¶
<pb:YP-C_JY238_20ziji-06-0090b>¶
則死呂子曰蕞爾元陽而舉三火三火起於羣水眾陰之域其¶
散易其熾難奈何子鍾離子曰心者血之海腎者氣之海泥丸¶
者髓之海胃者水穀之海此吾之四海也五藏各有其液其位¶
五方(東西南北中也)此吾之五湖也小腸其長二丈有四尺上下九曲¶
此吾之九江也大腸其下則吾之元潭也頂曰上島心曰中島¶
腎曰下島三島者吾之閬苑也黃庭之下有華池焉丹闕之前¶
有瑤池焉接玉京者有崑池焉衝內院者有天池焉心肺之間¶
有鳳池焉唇齒之內有玉池焉神泉生於氣中金波降於天上¶
赤龍所止於是有瓊液玉泉焉凡胎旣變於是有白雪陽酥焉¶
吾嘗溉灌以沃其炎蓋亦有時矣太上曰玉液其次曰金液皆¶
#<md:CK-KZ_JY238_04p091a>¶
<pb:YP-C_JY238_20ziji-06-0091a>¶
可以還丹者也抽之增之以應沐浴蓋亦有度矣太上曰中田¶
其次曰下田皆可以鍊形者也玉蘂金葩其變白黃醍醐甘露¶
其鍊芬烈此水之効也民火升而助乎腎之氣以生眞水臣火¶
升而交於心之液以生眞氣小用焉魔可降疾可已矣大用焉¶
質可鍊丹可成矣用周天以焚其身勒陽關以還其元別九州¶
之勢以養陽神燎三彭之累以除陰鬼上行以通三關下運以¶
消七魄煉形成氣則賓天矣煉氣成神則蟬蛻矣此火之效也¶
呂子曰夫少勝多弱致强有方乎子鍾離子曰二八之陰消九¶
三之陽是而後金丹成矣七返九還而後胎仙化矣眞氣在於¶
心心者液之源也元陽在乎腎腎者氣之淵也膀胱者民火也¶
#<md:CK-KZ_JY238_04p091b>¶
<pb:YP-C_JY238_20ziji-06-0091b>¶
津液之府也腎不止於民火不能爲用矣何也心腎相去八寸¶
有四分天地之位也氣液太極相生者陰陽之交也一日十有¶
二時者一歲之數也心之液非自生也因肺之液降於心其液¶
行焉自上而下歸於下田命之曰婦還夫宮腎之氣非自生也¶
因膀胱之氣升而腎之氣行自下而上以朝中元命之曰夫還¶
婦室肝之氣導行腎之氣自下而上以至心者火也二氣相交¶
薰蒸於肺肺之液下降自心而來故曰心生液夫生於心而不¶
散是謂之眞水肺之液傳送心之液自上而下以至於腎者水¶
也二水相交浸潤於膀胱其氣上升自腎而起故曰腎生氣氣¶
生於腎而不消是謂之眞火眞火出乎水恍恍惚惚其中有物¶
#<md:CK-KZ_JY238_04p092a>¶
<pb:YP-C_JY238_20ziji-06-0092a>¶
視之不可見取之不可得也眞水出於火杳杳冥冥其中有精¶
見之不能留留之不能止也火中之物龍也水中之精虎也是¶
之謂大藥者耶呂子曰心之火生液故龍隱於水而不在於肝¶
其出於離腎之水生氣故虎藏於火而不在於肺其生於坎何¶
也子鍾離子曰龍陽物也在物爲木在人爲肝虎陰物也在物¶
爲金在人爲肺肝陽也而在陰位所以腎之氣傳肝之氣以水¶
生木者也腎之氣足而肝之氣生其氣旣生以絶腎之餘陰而¶
純陽之氣上升矣肺陰也而在陽位所以心之液傳肺之液以¶
火克金者也心之液而脾之液藝生其液旣生以絶心之餘陽¶
而純陰之液下降矣夫以肝爲陽能絶腎之餘陰是知氣過於¶
#<md:CK-KZ_JY238_04p092b>¶
<pb:YP-C_JY238_20ziji-06-0092b>¶
肝斯爲純陽其中藏乎眞一之水而無形名曰陽龍焉夫以肺¶
爲陰能絶心之餘陽是知液至於肺斯爲純陰其中負正陽之¶
氣而不見名曰陰虎焉氣升液降何以交乎眞一之水見液斯¶
合矣正陽之氣見氣斯聚矣方以類物以群者乎夫傳行之時¶
以法制之使腎之氣不逸而於其氣中收眞一之水心之液不¶
散而於其液中取正陽之氣二者相逢日得如黍米焉百日而¶
藥力全矣二百日而聖胎堅矣三百日而胎仙圓矣呂子曰氣¶
之生也其液亦降矣吾眞一之水得不隨而下傳五藏乎液之¶
生也其氣亦升矣吾正陽之氣得不隨而出重樓乎眞水隨液¶
下行則虎不能交龍矣眞陽隨氣上升則龍不能交虎矣如是¶
#<md:CK-KZ_JY238_04p093a>¶
<pb:YP-C_JY238_20ziji-06-0093a>¶
又安得黃芽歟子鍾離子曰腎之氣其生也如太陽之出海霧¶
露不能蔽其光氣壯則眞一之水自成矣心之液其生也如嚴¶
天之殺物噓呼不能散其寒液成則正陽之氣自盛矣而强弱¶
未可必也呂子曰氣液之生各有時矣夫所謂氣盛則水盛液¶
盛則氣盛夫何盛衰未之保耶子鍾離子曰腎之氣易散而眞¶
虎難得者也心之液難聚而眞龍易失者也呂子曰願先生究¶
言之使學者知大藥之方焉子鍾離子曰疾有三夫飡衞失其¶
宜起居違其時則趍於患其名曰時疾不持其精不頤其神而¶
冒於情欲則速於老其名曰年疾營泣衞除不能自還則委於¶
死其名曰身疾夫時之疾世皆知療之矣顧莫知止老而卻死¶
#<md:CK-KZ_JY238_04p093b>¶
<pb:YP-C_JY238_20ziji-06-0093b>¶
者也夫洗腸補肉換頂續支古之善醫者然也孰識返童駐形¶
亦有方乎一曰內丹二曰外丹吾聞昔者高上元君傳外丹之¶
經蓋言天地升降之理日月往復之宜廣成子得之以教黃帝¶
黃帝久而不能成焉廣成子曰夫心腎之間有眞氣眞水焉氣¶
也水也其中有眞陰眞陽焉合而爲之可比金石矣於是鍊於¶
崆峒之山選於八石而用砂砂之中取汞焉選於五金而用鉛¶
鉛之中取白金焉汞陽龍也白金陰虎也以其心之火其赫如¶
砂腎之水其玄如鉛年之火隨時以合乾坤之策月之火損益¶
以順文武之宜其爐三成其成高九寸外方內圓取八方之氣¶
應四時之候斯金鼎也其藏鉛汞如肺焉其和硫黃如脾焉三¶
#<md:CK-KZ_JY238_04p094a>¶
<pb:YP-C_JY238_20ziji-06-0094a>¶
年小成可以去疾六年中成可以延年九年大成可以浩劫長¶
存矣雖然歷古以來其成者蓋罕焉此無他或不辨金石之材¶
或不通火候或外行不備則又安得而餌諸呂子曰外丹不足¶
以入聖敢問內丹何如子鍾離子曰外丹豈可淺哉夫腎者氣¶
之根根不深則葉不茂矣心者液之源源不清則流不長矣老¶
而學道其必資乎五金八石以助氣鍊形而後可也夫欲恃之¶
以賓天則亦陋矣子欲知內丹乎其本出乎心腎者也其材則¶
龍虎而已爾故龍虎交而變黃芽矣黃芽就而分鉛汞矣呂子¶
曰鉛汞外丹也而此亦云者何也子鍾離子曰抱天一之寶而¶
爲五金之首者鉛也白金之母也感太陽之氣而爲眾石之首¶
#<md:CK-KZ_JY238_04p094b>¶
<pb:YP-C_JY238_20ziji-06-0094b>¶
者砂也汞其子也鉛中之白金難取者也砂中之汞易失者也¶
合斯爲至寶矣此特言其外者也試言其內則吾始胎也寓質¶
於純陰之宮陰陽未判其神藏於中焉三百日而胎具矣五千¶
日而氣充矣吾嘗察於五行則其始胎也精與血而已其先已¶
有水矣察於五藏其精其血以之爲形其先已有腎矣腎水之¶
中伏藏乎受胎之初交合之眞氣隱於腎此吾之內鉛也腎之¶
中生氣氣中有眞一之水其名曰虎吾內鉛之白金也腎之氣¶
傳於肝之氣肝之氣傳於心之氣心之氣太極而生液液中有¶
正陽之氣此吾之內汞也心之液吾之內砂也氣中眞液之水¶
與液中正陽之氣合焉積而爲胎傳於黃庭進火不差則胎仙¶
#<md:CK-KZ_JY238_04p095a>¶
<pb:YP-C_JY238_20ziji-06-0095a>¶
化矣呂子曰然則內鉛何以取白金乎內砂何以取汞乎汞作¶
砂白金作寶可得聞乎子鍾離子曰內鉛也者陰陽之眞氣純¶
粹不雜者也形旣成矣其氣藏乎其腎之左右相對同升於氣¶
是爲元陽之氣氣中有水是爲眞一之水水隨氣升氣止則水¶
止矣氣散則水散矣二者合焉是爲龍虎交而變黃芽以成大¶
藥矣故眞一之水內畜正陽之氣其猶胎哉其始卽陰留陽其¶
次用陽鍊陰於是氣爲精精爲汞汞爲珠珠爲砂砂爲金丹而¶
眞氣自生鍊之斯成神其化火龍出大昏之衢驂玄鶴以入蓬¶
萊之都矣呂子曰以形交形形合生形以氣合氣氣合生氣其¶
數不踰乎三十旬此人所以受用也而男女別焉吾丹其何似¶
#<md:CK-KZ_JY238_04p095b>¶
<pb:YP-C_JY238_20ziji-06-0095b>¶
耶子鍾離子曰父精先進母血後行血包於精而爲女女者內¶
陽外陰血在外也母血先進父精後行精包於血而爲男男者¶
內陰外陽精在外也所謂血者生於心而無正陽之氣所謂精¶
者生於腎而有正陽之氣焉汞之本也合眞一之水入於黃庭¶
汞以鉛之湯烹焉鉛以汞之火鍊焉鉛而不汞不能發眞一之¶
水汞而不鉛不能變純陽之氣呂子曰汞正陽也卽眞一之水¶
爲之胎至於黃庭則龍虎已交合而陰陽兩止矣以鉛烹之得¶
無陰極而損其陽乎何以云氣中生氣成大藥耶子鍾離子曰¶
腎之氣投於心之氣氣極而生液其中有正陽之氣配合眞一¶
之水焉是名龍虎交合者也日之所得其巨如黍置於黃庭是¶
#<md:CK-KZ_JY238_04p096a>¶
<pb:YP-C_JY238_20ziji-06-0096a>¶
名金丹大藥者也黃庭者何也胃之下膀胱之上心之北腎之¶
南肝之西肺之東上清下濁其外應四色其量容二升其路通¶
八水旣置藥於中而火不進焉則散而不能止矣火進焉而藥¶
不之采則陰中之陽不能止而特發舉腎之氣以炎乎下元而¶
已爾故藥之采也有時火之進也有數先於鉛中假氣以進火¶
使大藥堅固以鎮乎下田斯名採補者也夫能抽其鉛增其汞¶
則肘後飛金晶矣鉛抽矣而汞不增徒還精以補泥丸而已爾¶
眞氣不能生而陽神不能成也汞增矣而鉛不抽徒以鍊汞而¶
補丹田益壽可也然砂不能變而金丹不能成矣呂子曰賴氣¶
中之水以採藥假鉛中之氣以進火是已其所以抽之增之何¶
#<md:CK-KZ_JY238_04p096b>¶
<pb:YP-C_JY238_20ziji-06-0096b>¶
理歟子鍾離子曰金石者外藥也無其情者也氣液者內藥也¶
有其情者也無其情者猶能施於物而成寶寓於人而益壽况¶
有其情者乎積日引月知交合之時則氣中有氣煉氣成神矣¶
大之天地明之日月外之金石內之氣液旣抽矣當知所以增¶
焉旣增矣當知所以抽焉兹造化之本也夫冬至也陽升於地¶
地抽其陰太陰抽而爲厥陰少陽增而爲陽明厥陰抽而爲少¶
陰陽明增而爲太陽不然則無寒以變温温所以變熱者矣夏¶
至也陰降於天天抽其陽太陽抽而爲陽明少陰增而爲厥陰¶
陽明抽而爲少陽厥陰增而爲太陰不然則無熱以變涼涼所¶
以變寒者矣此天地六氣者升降之抽增之之驗也若夫月變¶
#<md:CK-KZ_JY238_04p097a>¶
<pb:YP-C_JY238_20ziji-06-0097a>¶
日魂日變月魄前旬有五日月抽其魄日增其魂於是精華滿¶
而照下土矣不然則無載生以變上弦上弦以變旣望者也若¶
夫月還陰魄日收陽精後旬有五日日抽其魂月增其魄光炎¶
謝而陰魄盈矣不然則無旣望以變下弦下弦以變晦朔者也¶
此日月往復九六之變抽之增之之驗也夫人之鉛者乃自天¶
地之先焉因太始而後有太質萬物之母也太質而生太素斯¶
其體者歟於是乎爲水中之金斯其用者歟故曰火中之水五¶
行之祖大道之本也汞之增則鉛斯抽矣非內外也由下田而¶
入上田者也斯肘後飛金晶者歟起河車而走龍虎者歟還精¶
以補泥丸者歟鉛也旣復抽焉汞也則自中降焉由中田而歸¶
#<md:CK-KZ_JY238_04p097b>¶
<pb:YP-C_JY238_20ziji-06-0097b>¶
下田者也始交龍虎而合以變黃芽五行之顛倒者也次抽其¶
鉛而增其汞以養胎仙三田之反覆者也不如是龍虎不合而¶
胎仙不化矣呂子曰眞鉛眞汞所以抽焉所以增焉願聞其詳¶
子鍾離子曰汞必用鉛而不可用鉛故當抽之而入於上宮焉¶
元氣不傳還精歸於泥丸日所得之汞陰旣盡而陽純矣則其¶
變也精爲砂砂爲金是曰眞鉛眞鉛者吾之眞氣合而得之者¶
也金晶下入丹田升以鍊其形其骨金色矣及乎眞鉛升於內¶
府其體白矣故曰自下而上自上而下還丹鍊形皆金精往復¶
之功也自前而後自後而前焚身合氣皆眞氣造化之功也不¶
抽焉不增焉能至是乎呂子曰上而上下而下後而後前而前¶
#<md:CK-KZ_JY238_04p098a>¶
<pb:YP-C_JY238_20ziji-06-0098a>¶
其度何如子鍾離子曰時可升也不可降也時可抽也不可增¶
也上下往來而不忒河車之力也呂子曰河車何謂也子鍾離¶
子曰人之身其陽少其陰多是以水之居其中者爲眾矣故吾¶
之車行於水者也車何載歟負吾之元陽之氣而轉焉者也其¶
行也或上或下或後或前駕馭乎八瓊驅馳乎四海升天也則¶
上而入崑崙矣旣濟也則下而奔鳳闕矣運乎元陽直入於離¶
宮載乎眞氣曲歸於壽府往來九州巡行三田而不息焉龍虎¶
旣交則黃婆御焉入於黃庭汞鉛旣分則金男徒焉入於金闕¶
玉泉金液皆載而往集焉故五行賴之以生成二氣賴之以交¶
會順時而下功皆此車之用也夫養陽鍊陰立事無忒者誰能¶
#<md:CK-KZ_JY238_04p098b>¶
<pb:YP-C_JY238_20ziji-06-0098b>¶
之乎乾坤未純往來其陰陽者誰能之乎宇宙未周交通其氣¶
血者誰能之乎自外而內以旋轉天地純粹之氣接引吾之元¶
陽者孰能之乎自凡而聖以旋轉陰陽眞正之氣鍊補吾之元¶
神者孰能之乎皆是車之運也呂子曰是車也奚爲之歟其運¶
用也亦有方歟子鍾離子曰河車者起於北方正水之中腎之¶
眞氣之所生正氣者也方其乾再索於坤而生坎坎者水也陰¶
之精也陽旣索於陰矣則陽返負陰而還位所過者艮也震也¶
巽也以陽索陰因陰而取陰焉運而入於離承陽而生斯其載¶
陰而入乎陽者也坤再索於乾而生離離者火也陽之精也陰¶
旣索於陽矣則陰返抱陽而還位所過者坤也兌也乾也以陰¶
#<md:CK-KZ_JY238_04p099a>¶
<pb:YP-C_JY238_20ziji-06-0099a>¶
索陽因陽而取陽焉運而入於坎承陰而生斯其運陽而入乎¶
陰者也及採藥於九宮之上旣得之矣於是下入黃庭抽鉛於¶
曲江之下載(般也)之而上焉升於內院夫金玉之液本乎還丹者¶
也載之運之可以鍊形使水上行焉君民之火本乎鍊形者也¶
載之運之可以成丹使火下進焉斯則五氣朝於元三花萃於¶
頂歟載之運之其亦有時焉有數焉神聚則魔至矣載眞火以¶
焚其軀則三彭亡焉藥就則海枯矣運霞漿而沐浴則八水波¶
焉呂子曰巖今也游其涯而未涉其源願申論之子鍾離子曰¶
五行顛倒龍虎交而變黃芽者此小河車也三田返復肘後飛¶
金晶還精入泥丸抽鉛增汞而成大藥者此大河車也龍虎交¶
#<md:CK-KZ_JY238_04p099b>¶
<pb:YP-C_JY238_20ziji-06-0099b>¶
而變黃芽矣鉛汞交而成大藥矣眞氣生而五氣朝中元矣元¶
陽神全而三神超內院矣紫金丹成如玄鶴飛矣白玉汞就如¶
火龍起矣或出或入而自如或往或來而無閡者此紫河車也¶
是車也有三成之等(上中下)三成之後又有三焉火之聚也心行¶
之意使之用以已疾其名曰使者車其旣濟也自上而下陰陽¶
正合水火共處靜而聞雷霆之聲其名曰雷車至夫心役於境¶
性牽於情眞陽之氣感物而散自內而外且不息焉久而趍於¶
衰八邪五疫於是運而入於氣府元陽不能禦矣故老而疾疾¶
而死其名曰破車呂子曰紫河車者何自而行焉子鍾離子曰¶
始之以配合陰陽次之以聚散水火然後採藥進火增汞抽鉛¶
#<md:CK-KZ_JY238_04p100a>¶
<pb:YP-C_JY238_20ziji-06-0100a>¶
則小河車固當行矣金晶入於頂黃庭之藥旣成矣於是一撞¶
三關直超內院後起前收上補下鍊則大河車固當行矣金玉¶
之液所謂還丹鍊形者也鍊形而後鍊氣鍊氣而後鍊神鍊神¶
合道乃臻於成此紫河車也呂子曰鍊形成氣鍊氣成神鍊神¶
合道巖未敢問也敢問何謂還丹者歟子鍾離子曰丹者非色¶
也非味也其丹田者耶其別有三上曰神舍中曰氣府下曰精¶
穴精中生氣於是氣在乎中丹矣氣中生神於是神在乎上丹¶
矣眞水眞氣合而成精於是精在乎下丹矣二者孰無之哉惟¶
其氣生於腎而未朝於中元神藏於心而未超於上院故精華¶
不能返合則三丹何所用之呂子曰玄中有玄孰不有命歟命¶
#<md:CK-KZ_JY238_04p100b>¶
<pb:YP-C_JY238_20ziji-06-0100b>¶
中無精非我之氣也其本於始胎之元氣乎無精則無氣非我¶
之神也其本於始胎之元神乎故精也氣也神也三田之寶也¶
夫欲常止於三宮亦必有道歟(上中下也)子鍾離子曰氣生腎之中¶
其中有眞一之水使水還於下丹則精養靈根氣自生矣液生¶
心之中其中有正陽之氣使氣還於中丹則氣養靈源神自生¶
矣集靈爲神合神入道以還上丹而後仙矣呂子曰還者旣往¶
而有所歸者也其理淵微巖未究焉子鍾離子曰子知還丹者¶
乎有小者有大者有七返者有九轉者有金液者有玉液者有¶
以下丹還上丹者有以上丹還中丹者有以中丹還下丹者有¶
以陽還陰者有以陰還陽者非徒列其名而已其亦時不同而¶
#<md:CK-KZ_JY238_04p101a>¶
<pb:YP-C_JY238_20ziji-06-0101a>¶
功各異也所云小者自乎上元者也下元者五藏之主三田之¶
本歟水生木木生火火生土土生金金生水順其時焉當生而¶
引未生如子母相愛也火克金金克木木克土土克水水克火¶
順其度焉當克而補未克如夫婦相合也氣液轉行周而復始¶
自子而至於午陰陽生者也自卯而至於酉陰陽停者也一晝¶
一夜復還下丹修眞者於其中採藥進火而下丹成矣所云大¶
者龍虎交而變黃芽抽鉛增汞而成大藥金晶起於玄武之宮¶
眞氣升於玉京之下河車奔於嶺玉液灌於衢自下田入上田¶
自上田復下田後起前來循環滿焉修眞者於其中起龍虎飛¶
金晶養胎仙而下丹成矣所云七返者心之陽還於心者也肺¶
#<md:CK-KZ_JY238_04p101b>¶
<pb:YP-C_JY238_20ziji-06-0101b>¶
之陽自心而生而復還於心皆不離乎中丹者也夫九轉者何¶
也五行生成之數五十有五天一地二天三地四天五地六天¶
七地八天九地十故一三五七九陽也其數二十有五二四六¶
八十陰也其數三十而人之身蓋具足焉自腎爲之始水一火¶
二木三金四土五此五行生之數三陽而二陰也又自腎爲之¶
始水六火七木八金九土十此五行成之數三陰而二陽也故¶
水爲腎得一與六者也火爲心得二與七者也木爲肝得三與¶
八者也金爲肺得四與九者也土爲脾得五與十者也斯五者¶
各有陰陽焉陰者極於八盛於二是以氣至於肝而腎之餘陰¶
絶矣氣至於心太極生陰蓋以二在心八在肝也陽者盡於九¶
#<md:CK-KZ_JY238_04p102a>¶
<pb:YP-C_JY238_20ziji-06-0102a>¶
盛於一是以液至於肺而心之餘陽絶矣液至於腎太極生陽¶
蓋以一在腎九在肺也吾交龍虎而合焉採心之正陽之氣此¶
心之七也七返中元而入於下田以養胎仙復還於心此其七¶
返者也二八之陰何以消乎眞氣生而心無陰以絶乎二也大¶
藥成而肝無陰以絶乎八也肝以純陽助於心則肝三之氣盛¶
矣七旣還於心以絶肺之液肺之九轉而助於心則九三之陽¶
長矣此其九轉者也呂子曰金液玉液交於三宮陰陽往復者¶
何也子鍾離子曰古先至人以謂肺之液入於下田謂之金液¶
心之液入於中田謂之玉液非不善矣而於玄機未之盡也夫¶
肺生腎以金生水者也腎克心以水克火者也金入於水水入¶
#<md:CK-KZ_JY238_04p102b>¶
<pb:YP-C_JY238_20ziji-06-0102b>¶
於火皆何得謂之還丹哉金液者肺之液也其爲胞胎其合龍¶
虎傳送至於黃庭大藥將成抽之肘後飛起其液以入上宮下¶
還中丹復自中丹而還下田者也玉液者腎之液也其隨元氣¶
上升而朝於心積之爲金水舉之盈玉池散而爲瓊華煉而爲¶
白雪納之自中田入下田有藥則能沐浴胎仙焉昇之自中田¶
入四支鍊形則能更遷塵骨焉不升也不納也周而復始者也¶
陰極生陽陽中有眞一之水其水隨陽上升是陰還陽者也陽¶
極生陰陰中有正陽之氣其氣隨陰下降是陽還陰者也於是¶
補泥丸鍊九天以下還上者也旣濟溉灌以上還中者也鍊丹¶
進火以中還下者也鍊質焚形以下還中者也五行顛倒三田¶
#<md:CK-KZ_JY238_04p103a>¶
<pb:YP-C_JY238_20ziji-06-0103a>¶
返復至於鍊形化氣鍊氣成神自下田遷焉至於中田自中田¶
遷焉至於上田自上田遷焉出於天門三遷功成入於聖流不¶
復有還矣¶
　　
** 傳道下篇¶
呂子曰鍊形何謂也子鍾離子曰神者形之主也形者神之舍¶
也形中之精以生氣氣以生神者也液中生氣氣中生液形中¶
之子母也生木者水也生火者木也生土者火也生金者土也¶
生水者金也故氣傳乎子母液行乎夫婦形中之陰陽也水之¶
化爲液液之化爲血血之化爲津陰得陽而生者也陰陽爽其¶
宜則涕也淚也涎也汗也橫出而陰失其生矣氣之化爲精精¶
#<md:CK-KZ_JY238_04p103b>¶
<pb:YP-C_JY238_20ziji-06-0103b>¶
之化爲珠珠之化爲汞汞之化爲砂陽得陰而成者也陰陽爽¶
其宜則疾也老也死也苦也陽不得成也故曰陰不得陽不生¶
陽不得陰不成彼修陽不修陰鍊形不鍊物何以能長存乎夫¶
吾之始胎自陰中而生陰因形造形及孕而出旣壯也六尺之¶
軀皆屬陰也所有元陽者一黍而已其大也可以鍊形化氣身¶
外有身者矣呂子曰然則形陰也陰則有體以有而爲無使形¶
化氣而入於聖者煉之法也因形留氣以氣養形太上長生久¶
視其次延年三百有六十日者一歲也三萬有六千歲者一劫¶
也三萬有六千劫者浩劫也鍊形者可以至浩劫矣巖願聞之¶
子鍾離子曰人之形其長五尺有五寸其有不齊者以寸定尺¶
#<md:CK-KZ_JY238_04p104a>¶
<pb:YP-C_JY238_20ziji-06-0104a>¶
五行生成之數也心之上爲九天腎之下爲九地腎至心八寸¶
有四分合乎天地者也心至重樓第一環亦八寸有四分第一¶
環至頂亦八寸有四分腎至頂則二尺有五寸二分吾元氣一¶
日一夜盈滿者三百有二十度度凡二尺有五寸二分爲八十¶
有一丈應純陽九九之數者也腎之至頂也五五純陽之數也¶
故元氣從呼而出焉其出也榮衛皆通矣天地之正氣應乎時¶
順乎節或交或離丈尺無窮焉其從吸而入也經絡皆闢矣故¶
一呼一吸而三才之眞氣(天地人也)往來於十二樓一往一來謂之¶
一息晝夜蓋萬有三千五百焉故吾之呼萬有三千五百而吾¶
之元氣自中而出矣吾之吸亦萬有三千五百而天地之正氣¶
#<md:CK-KZ_JY238_04p104b>¶
<pb:YP-C_JY238_20ziji-06-0104b>¶
自外而入矣根源固而元氣實則其呼其吸可以奪天地之正¶
氣於是以氣煉氣散充於身清者榮也濁者衛也皆流通焉縱¶
者經也橫者絡也皆舒暢焉寒暑不能害而永年矣根源敗而¶
精氣削則所吸天地之氣浩浩而出吾之元氣九九而損反爲¶
天地奪焉呂子曰元氣何以得不亡用以煉其形質乎天地之¶
正氣何以能奪乎子鍾離子曰欲戰勝者在兵强而已欲民安¶
者在國富而已元氣者兵也在內也可以消形質之陰在外也¶
可以奪天地之氣身者國也有象者斯豐足歟無形者斯堅固¶
歟萬闔俱闢而無一失矣一驥謬行而有多獲矣或前或後以¶
鍊其質焚其形或上或下以養其陽消其陰乾坤之鍊有時氣¶
#<md:CK-KZ_JY238_04p105a>¶
<pb:YP-C_JY238_20ziji-06-0105a>¶
液之鍛有日吾之形也鍊以玉液則使甲龍以升而白雪充肌¶
矣鍊以金液則逐雷車以降而金光盈室矣方其玉液上行以¶
河車運之於四大其始於肝受之則見於目其光瞭然次於心¶
受之則見於口其液滃然次於脾受之則見於膚若凝脂然次¶
於肺受之則見於鼻天香達而顏壯矣次於腎受之再返本元¶
則見於耳天音達而髮鬒矣金液不足進也若夫還丹未還見¶
於君火謂之旣濟丹旣還而復起敵於眞陰謂之鍊質土克水¶
者也若金液在土使黃帝回光斯合太陰矣火克金者也若金¶
液在火使赤子同爐斯生紫氣矣火興於水是乃陽中消陰歟¶
變金丹於黃庭之內鍊陽神於五氣之中於是肝之青氣沖矣¶
#<md:CK-KZ_JY238_04p105b>¶
<pb:YP-C_JY238_20ziji-06-0105b>¶
肺之白色出矣心之赤光見矣腎之黑祥升矣脾之黃彩應矣¶
夫然後朝於中元從於君火以超內院焉下元者陰中之陽也¶
其陽無陰中元者陽中之陽也其陽無生黃庭大藥者陰盡陽¶
純也三者皆升而聚於神宮故下元者五液所朝者也中元者¶
五氣所朝者也上元者三陽所朝者也呂子曰何謂朝元者歟¶
子鍾離子曰混沌判而爲天地天地位而列五方其方各一帝¶
焉帝各二子其一爲陽其一爲陰是曰二帝相生相成而分五¶
行五行而後定六氣(三陽三陰)其如人之始胎精氣爲一精氣分而¶
生二腎左爲玄右爲牝玄以升氣而上傳於肝牝以納液而下¶
傳於膀胱玄牝者其出於無以無爲有者歟故曰谷神不死是¶
#<md:CK-KZ_JY238_04p106a>¶
<pb:YP-C_JY238_20ziji-06-0106a>¶
謂玄牝玄牝之門天地之根也自腎而生五藏六府焉肝爲木¶
其於甲乙其位東之青帝者也心爲火其於丙丁其位南之赤¶
帝者也肺爲金其於庚辛其位西之白帝者也脾爲土其於戊¶
己其位中央之黃帝者也腎爲水其於壬癸其位北之黑帝者¶
也故一氣運五行五行運六氣其先之者陰陽也陽有陰中之¶
陽陰有陽中之陰者也次之者五行也有水中之火火中之水¶
水中之金金中之木木中之火火中之土者也在人者於是交¶
合焉故二氣分而爲六氣大道散而爲五行日南至也一陽生¶
而朝氣於天焉五方之地陽皆生矣一帝當其行令而四帝助¶
之春令行而黑帝不收其令則寒不能變温矣赤帝不備其令¶
#<md:CK-KZ_JY238_04p106b>¶
<pb:YP-C_JY238_20ziji-06-0106b>¶
則温不能變熱矣日北至也一陰生而朝氣於地焉五方之天¶
陰皆降矣一帝當其行令而四帝助之秋令行而赤帝不收其¶
令則熱不能變涼矣黑帝不備其令則涼不能變寒矣故推而¶
言之日月之間一陽始生而五藏之氣朝於中元焉一陰始生¶
而五藏之液朝於下元焉於是三陽朝內院(陰中之陽陽中之陽陰陽中之陽謂¶
之三陽)心神返天宮皆所謂朝元者也雖然龍虎合而成大藥大¶
藥成而生眞氣眞氣旣生則於年之中用月月之上以定興衰¶
焉月之中用日日之上以數直事焉日之中用時時之上以定¶
息數焉春之月肝强而脾弱夏之月心强而肺弱秋之月肺强¶
而肝弱冬之月腎强而心弱腎者人之根本也凡四時之季脾¶
#<md:CK-KZ_JY238_04p107a>¶
<pb:YP-C_JY238_20ziji-06-0107a>¶
强而腎弱甲乙在乎肝直事防焉則脾之氣不行矣戊己在乎¶
脾直事防焉則腎之氣不行矣庚辛在乎肺直事防焉則肝之¶
氣不行矣壬癸在乎腎直事防焉則心之氣不行矣氣也藏也¶
不能俱强者也故一氣盛則一氣衰矣一藏盛則一藏衰矣此¶
所以多疾者耶夫萌於亥生於寅强於巳弱於申吾心之氣也¶
萌於申生於亥强於寅弱於巳吾肝之氣也萌於寅生於巳强¶
於申弱於亥吾肺之氣也萌於巳生於申强於亥弱於寅吾腎¶
之氣也春隨於肝夏隨於心秋隨於肺冬隨於腎吾脾之氣也¶
不知此者其所以多疾者耶日也月也時也三陽旣聚以陽鍊¶
陽使陰不生焉三陰旣聚以陰鍊陰使陽不散焉況夫眞氣旣¶
#<md:CK-KZ_JY238_04p107b>¶
<pb:YP-C_JY238_20ziji-06-0107b>¶
生以純陽鍊於五藏而不息焉各出其方之色一舉而至於天¶
池矣始以腎之無陰九江無浪矣次以肝之無陰八關永杜矣¶
次以肺之無陰金火同爐矣次以脾之無陰玉戶弗闢矣次以¶
眞氣上升四氣合而爲一而金液降焉一杯之水豈能勝輿薪¶
之火哉蓋水火爲一以入神宮定息內觀一意不散而神識妙¶
矣寂靜之中而聞至樂之音如寐非寐而游於虛無之境是之¶
謂超內院者也於是陽神方聚而還上丹鍊神以合大道上通¶
天門返於其身則形與天地齊矣如其蛻焉則登紫府覲太微¶
矣呂子曰巖於是而後知鍊形可以久視而已其能仙者必鍊¶
氣乎彼曲士者無藥而胎息焉强而留之積其至寒或發虛陽¶
#<md:CK-KZ_JY238_04p108a>¶
<pb:YP-C_JY238_20ziji-06-0108a>¶
而爲苛疾蓋不知胎仙成而眞氣生眞氣生而胎息矣胎息以¶
鍊氣鍊氣以成神巖聞煉氣者必審年中之月月中之日日中¶
之時端居靜處忘機絶迹當此之際或心境未除(妄想也)智識有¶
漏專志於仙而心也神也不甯焉則如之何子鍾離子曰子未¶
達內觀矣內觀則神識自止焉呂子曰內觀何謂也子鍾離子¶
曰是所謂坐忘者也雖然彼曲士者交合不知其時行持不知¶
其法而望內觀以成功焉故意內成丹想中取藥鼻搐口嚥欲¶
使日月天地入於氣府譬猶寐而得賄者也然而天地否隔久¶
而不通者其失亦在乎意亂而已爾今夫善視者志在丹青則¶
不見泰華善聽者志在管弦則不聞雷霆耳目之用淺矣况吾¶
#<md:CK-KZ_JY238_04p108b>¶
<pb:YP-C_JY238_20ziji-06-0108b>¶
之心者周該六合而能內觀坐忘者耶內觀之始如陽升也其¶
想爲男爲龍爲火爲天爲雲爲鶴爲日爲馬爲煙爲霞爲車爲¶
駕爲葩爲氣如陰降也其想爲女爲虎爲水爲地爲雨爲龜爲¶
月爲牛爲金爲泥爲舟爲葉吾之內觀又豈止於斯而已哉青¶
龍也白虎也朱雀也玄武也五嶽也九州也四海也三島也金¶
男也玉女也河車也重樓也皆立象於無中以定神識焉故魚¶
之未得則筌不可失矣兔之未獲則蹄不可捨矣亦不可執於¶
永久終於斯須焉夫能至乎念絶想亡是爲眞空始可以朝眞¶
矣蓋內觀者開基之始爾必也日損焉入於希夷是亦由吾內¶
觀者也呂子曰龍虎合而陰陽配焉其內觀也何如哉子鍾離¶
#<md:CK-KZ_JY238_04p109a>¶
<pb:YP-C_JY238_20ziji-06-0109a>¶
子曰其想也九皇眞人引絳服之子上升焉九皇眞母引玄衣¶
之女下降焉見於黃屋之庭黃裳之嫗媒而合偶焉旣已女下¶
降子上升如仳離焉於是嫗持一物狀如朱橘而投於黃屋貯¶
以精金之器子者何也乾索於坤陽還復其本以陽負陰而會¶
其所者也女者何也坤索於乾陰還復其本以陰抱陽而會其¶
所者也此坎離交而陰陽配者乎若火之炎炎其中有玄虎上¶
升焉水之滔滔其中有赤龍下降焉二者戰於樓閣之前木戶¶
洞啓其炎浡浡有王者指顧焉燎蒸燋天其上有萬丈之濤火¶
興而復墜其炎充於天地龍虎一蟠一繚而入精金之器下入¶
黃屋如置諸柙此龍虎交合之想也呂子曰進火之想何如哉¶
#<md:CK-KZ_JY238_04p109b>¶
<pb:YP-C_JY238_20ziji-06-0109b>¶
子鍾離子曰其想也有器焉如釜如鼎其別玄黃其形車輪左¶
青龍右白虎前朱雀後玄武旁立二臣紫衣而執圭下有佐史¶
奉薪而致燎於器於是有王者衣朱衣乘赤馬御赤雲自空而¶
來以下命令焉其光上炎穿天而欲出天關不開而復下其燎¶
四周執圭者乘馬者爭使進火焉於是器中之水無氣而凝矣¶
水中之珠無輝而光矣此進火之想也呂子曰止於是乎子鍾¶
離子曰雲雷降焉熛炎升焉或雨寶華祥風慶氛起於清都仙¶
娥玉女駟鳳驂鸞來於層霄奉金盤以進玉露霞漿下獻於王¶
此金液還丹旣濟之想也龍虎引車於其火之中上衝三關三¶
關各有衛焉先之以龍虎突之次之以大火攻之及其闢也以¶
#<md:CK-KZ_JY238_04p110a>¶
<pb:YP-C_JY238_20ziji-06-0110a>¶
至崑崙底於天池而止焉或三鶴沖於三天或二蝶入於三宮¶
或五雲之表承絳服之子過於天門或金輿玉輅載王者而超¶
三界此肘後飛金晶大河車之想也朱衣使者乘傳循行於九¶
州之野始自冀入兖自兖入青自青入徐自徐入揚自揚入荆¶
自荆入梁自梁入雍自雍復還於冀東西南北畢矣而止於豫¶
然後循行焉所召者金玉也所通者壅滯也一使傳命九州和¶
通周而復始運行不已或游於五嶽始於常山焉或航於五湖¶
始於北沼焉或天符勅五帝或五命召五侯此還丹之想也及¶
夫珠玉委於地或雨露於物或潮汐於川(川之潮也)或陽生發萬彙¶
或火發燋天地或煙霞衝宇宙此鍊形之想也鶴去所棲龍去¶
#<md:CK-KZ_JY238_04p110b>¶
<pb:YP-C_JY238_20ziji-06-0110b>¶
所蟠五帝朝矣(朝天也)五雲起矣駟鳳而騰寥空矣寐而游天衢¶
矣天花墮矣天樂奏矣金光爍於宮矣此朝元之想也朝元之¶
後方曰內觀呂子曰內觀何如哉子鍾離子曰內觀者陰陽變¶
易之法也無時日也無法則也居於靜室夙夜端坐辨陽之神¶
逐陰之鬼此達磨之九年竺乾之六載爲此道也不其難哉始¶
也自上而下紫河之車運而入於天宮天宮者紛華之地也修¶
眞之士習枯槁而安淡泊及至是則樂焉而不知自吾身者也¶
於是其形留而不能蛻矣况夫三尸七魄九蟲六賊者八死則¶
安肆矣人安則無所止矣故因意生像因像生境使修眞之士¶
蕩而入於邪尤可大懼者也呂子曰內觀以聚陽神鍊神以超¶
#<md:CK-KZ_JY238_04p111a>¶
<pb:YP-C_JY238_20ziji-06-0111a>¶
內院上踊而出天門直超而入聖品其出其入不繆於往來其¶
來其往不升於送迎久視則神與形合升仙則遠游方壺信乎¶
內觀之力也然何以得不蕩而入於邪乎子鍾離子曰此無他¶
焉聞道而無苦志故爲物所喪矣然其魔有十其難有九大藥¶
未成則有寒暑眞氣未生則有飢渴故衣食逼迫一難也一家¶
之內必有父兄之長焉吾欲去而學道爲所拘攣焉二難也人¶
因愛而生愛而後有恩焉父母取其恩婦取其愛相爲桎梏焉¶
三難也富與貴人之所欲也欲使棄而趨於寂莫之道四難也¶
方少年可以聞道矣侈而自肆怠於頤生而夭折加焉五難也¶
急於求師而眞者難值焉或以辭取之或以貌取之六難也妄¶
#<md:CK-KZ_JY238_04p111b>¶
<pb:YP-C_JY238_20ziji-06-0111b>¶
師示以異端持爝火之光不知日月之明眩井蛙之聲不知雷¶
霆之震七難也朝行而夕改焉坐作而立忘焉悅於須臾厭於¶
持久終於懈怠八難也少而求於聲利老而安其私欲身中喪¶
其年年中喪其月月中喪其時九難也目悅眾華耳耽六樂臭¶
味更進情蕩而氣淫六賊魔也雕牆峻宇金璧粲列富魔也車¶
徒之麗羽旄之美懷銀黃曳組綬貴魔也如春之和如日之長¶
疾風甚雨大雷以雹或喜而樂或悲而泣一情魔也家罹其喪¶
室苦於疾殯者在於阼恩愛魔也墮於烹鼎墜於危坂猛鷙所¶
搏百蟲所噬大盜所攘患難魔也十地當陽三清玉皇五嶽八¶
王四神七曜聖賢魔也干將闟戟森其成伍兵魔也仙嫦玉女¶
#<md:CK-KZ_JY238_04p112a>¶
<pb:YP-C_JY238_20ziji-06-0112a>¶
各奏其伎女樂魔也美人袨服而豐飾神授而目招女色魔也¶
魔之撓吾者有三焉一曰見於境(見者卦也)二曰見於寐三曰見於¶
內觀於其境也而知之則其志篤矣於其寐也而知之則神不¶
惑意不散矣於其內觀也而知之籍三昧之火以焚吾形魔斯¶
殲矣於是用紫河之車運其陽神超內院返天宮呂子曰法有¶
數乎時有數乎子鍾離子曰法有十二科一曰匹配陰陽二曰¶
聚散水火三曰交合龍虎四曰燒鍊至藥五曰肘後飛金晶六¶
曰玉液還丹七曰玉液鍊形八曰金液還丹九曰金液煉形十¶
曰朝元煉氣十一曰內觀交換十二曰超脫分形時有三焉年¶
中者法天地陰陽升降之宜月中者法日月精氣往來之數日¶
#<md:CK-KZ_JY238_04p112b>¶
<pb:YP-C_JY238_20ziji-06-0112b>¶
中者八卦(八正卦也)十千十有二支一百刻六千分夫行其法也一¶
日之復始則淫邪去而外行修矣次而金晶充而心境除矣次¶
而心經一涌口有甘液矣次而陰陽擊搏於腹其殷如雷矣次¶
而魂魄不甯寐而多悸次而六府四支或有微疾不藥石而瘉¶
次而丹田夜煖其形秀清目有神光寐而物不能侵若抱嬰兒¶
以歸次而金關玉鎖其鐍固矣寐而不漏次而雷鳴關節通漯¶
然汗出次而玉液烹漱以成凝酥次而靈液成膏腥腐斯遠矣¶
次而其骨輕而變神室矣其行駃矣次而境不能移嗜欲絶矣¶
次而眞氣入物可以已疾矣次而內觀明朗矣次而瞳子烱烱¶
童首更髮返壯色矣次而氣充而不餒壽無量矣次而膚革光¶
#<md:CK-KZ_JY238_04p113a>¶
<pb:YP-C_JY238_20ziji-06-0113a>¶
澤其神秀麗聖丹生而靈液芬然次而鑒洞秋毫矣次而其涕¶
淚涎汗除而黑子痍痕滅矣次而胎全氣盈而辟穀矣次而內¶
志合於太虛七情盡而九蟲三尸亡矣次而魂魄不游而無夢¶
矣次而陽精成而神府固寒暑不能暴矣次而出乎生死坐忘¶
內觀以游華胥矣次而功行具而授籙三清能知未來矣次而¶
胎仙見矣次而純陽可以涸外汞矣次而胎仙飛而祥光生矣¶
次而靜則樂奏矣次而腥臊富貴矣次而儀觀變而神祇役矣¶
次而外觀紫霞盈目金光四周矣次而火龍飛玄鶴舉而骨化¶
矣次而彩雲卿藹玉女下授紫詔矣此道之成也呂子於是心¶
悅誠服而進曰知妙理矣而未得行之持之之法終於無功與¶
#<md:CK-KZ_JY238_04p113b>¶
<pb:YP-C_JY238_20ziji-06-0113b>¶
不知者同其何以教之子鍾離子於是擇吉日授以靈寶畢法¶
焉¶
　　
** 靈寶篇(正陽剖微純陽互通集厥大成眾妙之宗)¶
子鍾離子旣已道授呂子復曰吾嘗游於終南之山而得金誥¶
玉籙與眞源之義此至道之要也今將語汝呂子曰唯子鍾離¶
子於是言曰天得乾道而積氣以覆於下地得坤道託質以載¶
於上相去八萬四千里氣質不能相交故天以乾索於坤三索¶
旣終而還於地中其陽負陰而上升地以坤索於乾三索旣終¶
而還於天中其陰抱陽而下降一升一降運行於道天地所以¶
長久者也夫天地之間親乎上者爲陽自上而下四萬有二千¶
#<md:CK-KZ_JY238_04p114a>¶
<pb:YP-C_JY238_20ziji-06-0114a>¶
里名曰陽位親乎下者爲陰自下而上四萬有二千里名曰陰¶
位故一歲之始冬至地中陽升凡旬有五日上升七千里三氣¶
者一節也其數四旬有五日而陽升也共二萬有一千里二節¶
者一時也其數九旬而陽升也共四萬二千里至於天地之中¶
陽合於陰位矣於時陰之中其陽半焉其氣變寒爲温春之分¶
也過此則陽升而入於陽位於是始得乎地之氣而升焉亦四¶
旬有五日是爲立夏立夏之後四旬有五日是爲夏至陽之升¶
者通乎前蓋八萬有四千里至於天矣於是陽中有陽焉其氣¶
變温爲熱積陽生陰於是一陰生於二陽之中其始於夏至者¶
也於是天中之陰降焉一氣者旬有五日降乎七千里二氣者¶
#<md:CK-KZ_JY238_04p114b>¶
<pb:YP-C_JY238_20ziji-06-0114b>¶
四旬有五日陰之降蓋二萬有一千里九旬則陰之降共四萬¶
有二千里至於天地之中陰合於陽位矣於時陽之中其陰半¶
焉其氣變熱爲涼秋之分也過此則陰降而入乎陰位於是始¶
得乎天氣而降焉亦四旬有五日是爲立冬立冬之後四旬有¶
五日是爲冬至冬至而陰降通乎前蓋八萬有四千里以至於¶
地矣斯陰之中有陰焉其氣變涼爲寒積陰生陽一陽生於二¶
陰之中自冬至之後一陽復升周而復始故冬至者陽生上升¶
而還於天其陰降至於地此一陽來者也夏至者陰生下降而¶
還於地其陽升至於天此一陰來者也自夏至陽升於上過春¶
之分而入乎陰以離乎陽位此二分者也自冬至陽升由上而¶
#<md:CK-KZ_JY238_04p115a>¶
<pb:YP-C_JY238_20ziji-06-0115a>¶
下非無陰降也所降之陰乃陽中之餘陰止於陽位消散而已¶
雖降而得位值陽之升則其氣絶矣然則夏至陰降由下而上¶
亦非無陽升也所升之陽乃陰中之餘陽止於陰位消散而已¶
雖升而得位值陰之降則其氣絶矣以是觀之陰也陽也其升¶
降上下不出乎八萬四千里而日則三百有六十也夫能卽温¶
涼寒熱之四氣斯識陰陽矣卽陽升陰降之八節斯知天地矣¶
天地者物中之大者也人者物中之靈者也故人可以配天地¶
焉心天也腎地也肝陽位也肺陰位也心腎相去八寸有四分¶
猶天地覆載之間也氣亦陽也液亦陰也子午者二至也卯酉¶
者二分也一日者一年也吾以一日而用八卦斯得八節之數¶
#<md:CK-KZ_JY238_04p115b>¶
<pb:YP-C_JY238_20ziji-06-0115b>¶
矣子之時腎之氣生卯之時其氣至於肝肝陽也故其氣盛於¶
是陽升而入於陽位春分之比也午之時氣至於心積氣生液¶
斯蓋夏至陽升於天而陰生者也心之液旣生至酉之時其液¶
至於肺肺陰也故其液盛於是陰降而入於陰位秋分之比也¶
子之時液至於腎積液生氣斯蓋冬至陰降於地而陽生者也¶
日用如循環焉其能無虧可以延年矣天地於道一也得其一¶
者其惟人乎然其胎全氣足之後六欲七情以損元陽而失眞¶
氣顧有自然相生之氣液不能同天地之升降焉吾嘗以法致¶
而强奪之而後可也夫一呼元氣出一吸元氣入入而不能留¶
隨呼而復出則吾之元氣反爲天地所奪矣是以氣散不能生¶
#<md:CK-KZ_JY238_04p116a>¶
<pb:YP-C_JY238_20ziji-06-0116a>¶
液矣液少不能生氣矣當其氣盛之時日用震卦而於氣也多¶
入少出强留在其腹於斯之時自下而升者不出也自外而入¶
者暫上也二氣相合積而生五藏之液積液還元則氣之生滋¶
多矣此達磨胎息小成者也道之要者其欲求陽公長子而取¶
眞一是亦多入少出者焉陽公長子何謂也乾索於坤元氣升¶
而上者也震長子也是爲卯之時氣自腎生液自心降相爭乎¶
上下故閉氣則液分兩停過時於是乎得眞一矣眞一者眞水¶
也此何道也積氣生液積液生氣氣中之液隨液而降液中之¶
氣隨氣而升氣液相生者也行之一年奪功以一并三百日爲¶
期十日功斯見矣善食而無疾首清而目明心胖而腹虛其中¶
#<md:CK-KZ_JY238_04p116b>¶
<pb:YP-C_JY238_20ziji-06-0116b>¶
殷乎風雷之聲是非其効歟若夫靜息絶念終日默坐止於定¶
中而出陰神非爲仙之道也呂子曰此其陽胎而陰息配合陰¶
陽者乎水火何以聚散焉子鍾離子曰大道之中生天地者也¶
天地之中生陰陽者也故天地有上下陰陽有終始吾因其俯¶
仰察其度數大道亦可知焉是以卽天地之上下而知道之高¶
卑矣卽陰陽之終始而知道之先後矣天地不離於數其終乎¶
一歲者也陰陽不失其宜其分乎八節者也冬至陰太極而一¶
陽生至春之分陰之中其陽半焉過此純乎陽矣夏至陽太極¶
而一陰生至秋之分陽之中其陰半焉過此純乎陰矣欲識大¶
道之體其必法天地審陰陽乎冬至陽生而升至於立春則升¶
#<md:CK-KZ_JY238_04p117a>¶
<pb:YP-C_JY238_20ziji-06-0117a>¶
於陰位二萬一千里陽難勝於陰也夏至陰生而降至於立冬¶
陰降於下其去天六萬三千里去地二萬一千里是陰得位而¶
陽欲絶也故一歲之中立春者其在日用則丑之末寅之初艮¶
之卦也其時腎之氣生而未至於肝處乎陰位之中是氣也在¶
於液中弱而難升也一歲之中立冬者其在日用則戌之末亥¶
之初乾之卦也其時心之液下入將欲還元復歸於腎陰盛陽¶
絶之時者也其氣少其液多人之所以多疾疢而夭閼者陰陽¶
繆而不升降氣液枯而不相生嗟夫氣盡神散斯死矣立春陽¶
升自下而可以上則不日而陰之中其陽半矣立冬陰降自上¶
而可以下則不日而陽之中其陰半矣惟人當艮之時其氣微¶
#<md:CK-KZ_JY238_04p117b>¶
<pb:YP-C_JY238_20ziji-06-0117b>¶
而不知養氣之端乾之時其氣散而不知聚氣之理顧以六欲¶
七情損其元陽使眞氣不强失其眞氣使眞液不生不亦可哀¶
哉方艮之時也吾以養其元氣手足互伸縮焉使四體之氣俱¶
生則內以保其元氣上以朝其心府於是嚥其津者一二焉上¶
摩其面者三二十焉久則膚澤光腴矣此之謂散火鍊形之小¶
者也方乾之時也吾以聚其元氣靜坐嚥氣而搐外腎焉嚥氣¶
者何謂也納心火於下者也搐外腎者何謂也收膀胱之氣於¶
內者也腎氣合矣於是三火聚而爲一以補下田無液者氣聚¶
斯生液矣有液者液鍊斯生氣矣此之謂聚火太一含眞氣者¶
也此何道也心之氣宜乎納者也膀胱之氣宜乎收者也使之¶
#<md:CK-KZ_JY238_04p118a>¶
<pb:YP-C_JY238_20ziji-06-0118a>¶
不散以接乎坎斯乃氣海之中始生之氣也以秋冬爲首見其¶
効則止焉行之一年奪功以一并三百日爲期十日功斯見矣¶
肌革充澤下田冲和精神爽清是非其效歟呂子曰交合龍虎¶
者有道乎子鍾離子曰道原初判而有太始太始而有太無太¶
無而有太虛太虛而有太空太空而有太質太質者天地也其¶
氣清濁其質如卵其色玄黃乃太空之一物爾冬至則地中陽¶
升夏至則至於天其陽太極而陰生陰生者以陽自陰中來而¶
起於地恍恍惚惚氣中有水而無形故夏至則積氣生水矣夏¶
至則天中陰降冬至則至於地其陰太極而陽生陽生者以陰¶
自陽中來而出於天杳杳冥冥水中有氣而無形故冬至積水¶
#<md:CK-KZ_JY238_04p118b>¶
<pb:YP-C_JY238_20ziji-06-0118b>¶
生氣矣子之時坎之卦也腎之氣於是生焉午之時離之卦也¶
心之液於是生焉方其腎之氣生於坎其及離也則至於心接¶
乎心氣與心之火相合於是太極而生液所以然者以氣自腎¶
來氣中有眞水而無形其猶積陽生陰者類耶心之液生乎離¶
其及坎也則至於腎接乎腎水與之相合於是太極而生氣所¶
以然者以液自心來液中有眞氣而無形其猶積陰生陽者類¶
耶吾以是知所生之陽陽中藏水所生之陰陰中藏氣吾與天¶
地之陰陽同也故曰腎生氣其中有眞水者虎也心生液其中¶
有眞氣者龍也夫天如覆盆陽猶能升焉地如盤石陰猶能入¶
焉而人不能者有以損其元陽失其眞氣者矣夫離也者在人¶
#<md:CK-KZ_JY238_04p119a>¶
<pb:YP-C_JY238_20ziji-06-0119a>¶
則心也在外則午之時也眞陽也者在人則元陽也在外則太¶
陽也故當離之時腎氣旣至於心心與腎交宜入靜宇疊掌蟠¶
膝升身正坐神室內定鼻之息少入遲出綿綿若存滿口含津¶
勿吐勿嚥自然腎氣與心氣相合太極而生液矣是以眞液與¶
眞水相合則眞氣戀液眞水戀氣夫氣液者本非相合者也惟¶
其液之中有眞氣氣之中有眞水互交合焉於是相戀而下其¶
名曰交合龍虎若夫火之候不差而知地添之宜則三百日眞¶
胎就而大藥成斯乃超脫之本也此何道也夫元氣眞水也不¶
可以泄而失於外者也氣散則不能生液液少則無眞氣氣水¶
不交則不能成大藥焉故知腎中眞一之水心中正陽之液二¶
#<md:CK-KZ_JY238_04p119b>¶
<pb:YP-C_JY238_20ziji-06-0119b>¶
者交焉在人生人在身生神其名曰內丹數盈乎三十旬可以¶
長生矣凡年之中用月者其以冬至爲始乎日之中用時者其¶
以離卦爲期乎夫以冬至爲始三百日胎仙全矣其形彈丸其¶
色朱橘永鎮下田而不死矣若夫老而學道根源不固然以十¶
年之損一年補之可以益壽矣是謂採補還丹蓋此道也補之¶
數足則口生甘津心境自除情欲不動百骸休安目爛如電神¶
光現於闇室是非其效歟呂子曰周天火候何如哉子鍾離子¶
曰寒熱温涼形中有氣者也雲霧雨露氣中有象者也地之氣¶
上騰斯升而爲雲散而爲雨矣天之氣下降斯散而爲霧凝而¶
爲露矣積陰過則其露爲霜其雨爲雪積陽過則其霧爲煙其¶
#<md:CK-KZ_JY238_04p120a>¶
<pb:YP-C_JY238_20ziji-06-0120a>¶
雲爲霞陰之中伏陽陽不能升斯擊搏而生雷霆矣陽之中伏¶
陰陰不能散斯堅固而生雹霰矣故陽光散而爲雷陰氣蕩而¶
變風陰陽不合相對而生電陰陽不正亂交而成虹蜺惟眞陽¶
也積而成神麗於天者其大日月也眞陰也積而成形壯於地¶
者其貴金玉也日月也者眞陽而得乎眞陰以相成矣金玉也¶
者眞陰而得乎眞陽以相生矣故吾心液中之眞氣猶眞陽也¶
腎氣中之眞水者猶眞陰也眞水不得眞氣不生眞氣不得眞¶
水不成二者旣於離之時和合於心之上肺之下如子母之相¶
戀夫婦之相愛也自離至於兌兌者陰盛陽弱之時猶日月之¶
下弦金玉之在璞也夫日月自晦至朔數足而明生焉金玉自¶
#<md:CK-KZ_JY238_04p120b>¶
<pb:YP-C_JY238_20ziji-06-0120b>¶
陽生陰氣足而寶成焉故寶者以氣足而進之以陽明者以數¶
足而受之於魂其猶吾之離之時積氣而生液液還下元若不¶
進之以氣則爲月之下弦不受魂金玉之在璞不發陽也是以¶
於乾之時進火有數鍊陽無衰能加火之數則陽長生矣離之¶
時龍虎旣合斯採藥之時也至於乾則氣液將欲還元而生於¶
膀胱之上脾胃之下腎之前臍之後小腸之右大腸之左於斯¶
之時脾氣强而肺氣盛腎氣絶而肝氣弱夫眞氣本以氣相合¶
而來者也旣以陽氣弱而眞氣無所戀徒於離之時採合而已¶
然眞氣無所戀且將散矣必於眞氣欲絶之時當坤之卦元入¶
靜宇正坐神室內定鼻之息綿綿微脅其腹於是臍也腎也熱¶
#<md:CK-KZ_JY238_04p121a>¶
<pb:YP-C_JY238_20ziji-06-0121a>¶
或甚焉則微放輕勒如其未也則緊勒漸放焉至其熱也則任¶
意放勒焉以滿乾之卦其名曰勒陽關如是則鍊乎內丹使眞¶
氣不上行以同眞水而脾之液爲之和合焉隨其呼吸而運輸¶
於命府黃庭之中故能氣液變爲精精變爲珠珠變爲汞汞變¶
爲砂砂變爲金此內丹之成也吾所謂老而學道十損而一補¶
之其可忽於兹乎採藥於離之時至乾之時以鍊之春冬多採¶
少鍊乾一而離二倍用功也秋夏少採多煉離一而乾二倍用¶
功也百日而藥力全矣二百日而聖胎堅矣三百日眞氣具而¶
胎仙全矣藥力旣全而後進火加數是爲火之候故聖胎堅矣¶
則加火候以至於小周天胎全氣生矣則加火候以至於周天¶
#<md:CK-KZ_JY238_04p121b>¶
<pb:YP-C_JY238_20ziji-06-0121b>¶
然當絶迹幽居心在內觀使內境不出外境不入猶龍之養珠¶
焉雖寤寐終食之間語默如嬰兒舉止如處女猶恐有損焉有¶
失焉不可斯須而離於道也子鍾離子曰此非所謂其至也蓋¶
特小成者爾吾有金晶玉液金液之方焉一歲者以月言之六¶
律六呂以六起數數盡乎六位六六是爲三十有六日陰之成¶
數也以日言之五日一候七十有二候八九之數也以九起數¶
數盡乎六位六九是爲五十有四日陽之成數也一六一九合¶
而爲十五十五氣之數二十有四是爲八節於是見陰陽升降¶
之理一六一九以四爲用故陽數二百有十六陰數一百四十¶
有四凡三百有六十是爲周天者也陰陽升降在乎天地之內¶
#<md:CK-KZ_JY238_04p122a>¶
<pb:YP-C_JY238_20ziji-06-0122a>¶
猶吾之心腎氣液交合者也日月運轉在乎天地之外此吾之¶
肘後飛金晶者也故肺肝陰陽如日月往來焉進火加損如日¶
月交合焉陰陽升降如日月運轉焉歲之夏至月之旬有六日¶
在於人也其猶午之時歟歲之冬至月之旦在於人也其猶子¶
之時歟吾推天地陰陽日月魂魄尚有交合運轉之序則吾之¶
心腎氣液肝肺魂魄日用雖有節矣年之用其無加損乎坎之¶
時陽生於艮而腎氣交於肝前其未交也披衣正坐存乎下腹¶
斯須升身焉前出其胸微偃首於後後閉其夾脊雙關以肘前¶
後微扇一二然後伸腰自其尾閭其炎如火由腰下擁在乎夾¶
脊之下雙關勿開熱盛氣壯漸開夾脊使氣過關則乃仰面緊¶
#<md:CK-KZ_JY238_04p122b>¶
<pb:YP-C_JY238_20ziji-06-0122b>¶
偃腦後以閉上關熱極氣壯漸放入頂以補泥丸此其長生之¶
基歟於是用還丹之法復出胸伸腰以閉夾脊存而升之火或¶
不起於腰則靜坐內觀用其法再作焉以起其火自丑而行終¶
寅而止其名曰肘後飛金晶蓋使腎之氣以生肝之氣也夾脊¶
之骨其節二十有四自下而上三節內腎相對是爲天柱天柱¶
之上是爲玉京玉京之下內腎相對尾閭之上十有八節其中¶
是爲雙關上九下九百日可以通而入於泥丸矣行之之要則¶
始於艮以飛金晶至巽而成者此離之卦其採藥者也乾之卦¶
其進火勒陽關者也始乎冬至行之百日而金晶入於腦三關¶
一撞直入上宮泥丸自艮而始至震而止其採藥於離也更無¶
#<md:CK-KZ_JY238_04p123a>¶
<pb:YP-C_JY238_20ziji-06-0123a>¶
腎氣相合焉惟肝氣自生心氣皆純陽者也則二八之陰消矣¶
其氣薰蒸於肺而得黍米之大而入於黃庭此其內丹之材歟¶
百日無差藥力全矣故採藥於離用法依時內觀益詳於乾進¶
火以勒陽關自兌而始至乾而止百日而飛金晶矣自艮而坐¶
至巽而止離之採藥法仍其舊三百日無差聖胎堅矣勒陽關¶
者自坤而坐至乾而止百日則泥丸實而還童矣是法也五行¶
顛倒三田反覆之義焉先之以配合陰陽使氣液相生次之以¶
聚散水火使根源堅固氣行而液止次之以交合龍虎使採補¶
還丹吾所謂小成者也年之中擇月焉冬至之月於申擇日焉¶
甲子之日於中擇時焉艮也離也乾也爲之始焉自艮至巽自¶
#<md:CK-KZ_JY238_04p123b>¶
<pb:YP-C_JY238_20ziji-06-0123b>¶
乾起坤三百日之數足是爲中成者也夫行斯道必於清靜之¶
區目不見可欲耳不聞囂聲鼻不入臭穢口不爽五味六欲七¶
情不動於心惴惴焉寤寐如恐失之斯可也行功不勤則不得¶
於仙賒死而已爾斯何道也三元之用事者也飛金晶者則自¶
下田而返上田歟採藥者則自下田而返中田歟勒陽關進火¶
者則自中田而返下田歟始其效也寐而多悸四支六府示有¶
微疾不藥而瘉瞑目入晦有光如蓋金關玉鑰其封全堅以絶¶
乎泄精雷鳴一鼓關節氣通神彩清而丹田和心境自除其寐¶
也若抱嬰兒以歸若騰飛以游八邪不能干矣三百日胎仙全¶
而玉液鍊形可以行矣陽之升也何以太極而生陰乎陰不足¶
#<md:CK-KZ_JY238_04p124a>¶
<pb:YP-C_JY238_20ziji-06-0124a>¶
而陽有餘故積陽而生神焉陰之降也何以太極而生陽乎陽¶
不足而陰有餘故積陰而生形焉神者吾所謂日月也形者吾¶
所謂金玉也金玉之質產乎積陰而中蓄眞陽之氣復感乎日¶
月使眞陰眞陽下射而生成其寶焉是宜可珍也哉彼積陰成¶
形而抱陽猶吾積藥爲眞胞眞氣以成胎仙者也彼氣沖於天¶
則隨陽升而起入於地則隨陰降而還旣隨陰陽升降自有東¶
西四時可以别焉猶吾金液以還丹田玉液以鍊形質四時加¶
損一日改移者也夫吾三百日之後眞氣旣全則可以還丹鍊¶
形矣故用艮之卦飛金晶終巽而止爾離之採藥坤之陽關皆¶
於是止而不爲惟用兌之卦勒陽關焉至乾而止夫旣不爲離¶
#<md:CK-KZ_JY238_04p124b>¶
<pb:YP-C_JY238_20ziji-06-0124b>¶
之採藥而爲還丹者是嚥法也其法以舌攪上下腭二頰之間¶
先嚥惡濁之津次退舌杪以離玉池其津生也不漱而嚥春之¶
月肝之氣盛脾之氣弱則日用乎離夏之月心之氣盛肺之氣¶
弱則日用乎巽秋之月肺之氣盛肝之氣弱則日用乎艮以飛¶
金晶嚥亦可也冬之月腎之氣盛心之氣弱則日用乎震四時¶
之季脾之氣盛腎之氣弱腎者人之根本也凡季月之後旬有¶
八日則用乎兌其春之離夏之巽冬之震則於其時兼用之惟¶
秋也專用乎兌而已斯何道也知五行之根蒂所以生克者歟¶
其爲嚥之法而牙齒玉池之間津不生焉則何如曰吾惟以舌¶
攪滿上下而用玉池雙收二頰以虛嚥氣氣之中斯有水矣嚥¶
#<md:CK-KZ_JY238_04p125a>¶
<pb:YP-C_JY238_20ziji-06-0125a>¶
之數始乎三十有六其次四十有九其次八十有一其次一百¶
八十有一俟有功以爲度焉此所謂玉液者也行之一年灌溉¶
丹田沐浴胎仙而眞氣滋盛矣夫若不行乎此則三百日內丹¶
旣成眞氣自生於是用艮以飛金晶一撞三關直入泥丸其氣¶
方起也以手塞耳何也耳者腎之門也懼泄腎之氣於外也當¶
行此法自頂中前下金水勢如建瓴注於黃庭其變爲金丹故¶
行金液之方必入靜宇疊掌蟠膝端坐絶念忘情內觀審乎艮¶
之金晶飛入於頂則微昂首項使腦之後其炎如火頻府仰其¶
首向乎前抑首曲於咽喉退舌杪近乎後以拄上腭於是上清¶
靈芝之水其味甘其氣芳或漱或嚥下還黃庭此所謂金液者¶
#<md:CK-KZ_JY238_04p125b>¶
<pb:YP-C_JY238_20ziji-06-0125b>¶
也歲之中行之蓋無時焉惟金晶之飛也一飛一嚥至震而止¶
及已入腦矣則順節序而行艮以始之巽以終之日之將入而¶
勒陽關則兌以始之乾以終之其行之也必絶迹清心而後斯¶
有功焉是道也必金晶飛矣藥旣採矣陽關勒矣內丹成矣(三百¶
日乃成)而後行焉不然惟以還丹滌蕩華池則大藥散而無益也¶
其効也其體澤其神秀其瞳黑其髮紺其顏童氣內足而不餒¶
塵骨更矣神室變矣步軼奔駟津爲凝酥寒暑不能暴矣如防¶
乎陽之太極則以玉液溉灌沐浴焉則內丹潤矣三百日之後¶
行乎金液者旣濟之法也起火以迎眞水上水下火一升一沉¶
以陽煉陰將變乎純陽其功至也可以飛騰游方之外者也其¶
#<md:CK-KZ_JY238_04p126a>¶
<pb:YP-C_JY238_20ziji-06-0126a>¶
功則百日斯効矣一年斯成矣何謂金玉之液歟積陽成神神¶
中有形一生於日二生於月者也積陰成形形中有神一生於¶
金二生於玉者也日行九月行六隨陰陽而生沒焉金玉亦隨¶
陰陽者也春夏而升秋冬而降焉腎之氣月也冥液則金也心¶
之氣日矣其液則玉也玉液也者本乎腎之氣上升而至於心¶
以合心之氣二氣相交而過乎重樓緘口不出則津盈於玉池¶
嚥之斯爲玉液矣吾以舌攪滿上下之腭閉玉池而雙收二頰¶
虛嚥其氣此還丹之方也夫氣之中有眞水焉氣聚則水聚母¶
行則子從者也玉液旣云還丹矣何以煉形乎液者自腎而來¶
以生於心猶土生石石生玉者也金液者腎之氣與心之氣合¶
#<md:CK-KZ_JY238_04p126b>¶
<pb:YP-C_JY238_20ziji-06-0126b>¶
而上升薰蒸於肺肺者華蓋也下罩二氣卽日而取其液其液¶
在於下田自尾閭而升是爲飛金晶以補泥丸者焉泥丸補之¶
之數旣足則自上而下復降於下丹田是爲金液還丹者焉其¶
還於下田也而復升焉周於四支是爲金液煉形焉亦猶金生¶
於土者也吾金晶之飛能通三關入九天何謂也尾閭其下關¶
者也夾脊其中關者也腦後其上關者也頂者九天也方玉液¶
還丹之後居於靜宇密舍風不薄也日不及也潛祝三清曰欲¶
以行道演化當先煉形於陰陽之外已乃燎香嚥之於是以震¶
之時爲始暝目閉心升身正坐鼻之息綿綿少入遲出內觀益¶
詳內境不出外境不入滿口含津勿吐勿嚥氣盈四支爲之制¶
#<md:CK-KZ_JY238_04p127a>¶
<pb:YP-C_JY238_20ziji-06-0127a>¶
禦勿令散失意倦漸止復升至離之時其氣旣交於是氣美而¶
不可名矣是爲玉液煉形者焉蓋可以留形居世而已夫能棄¶
絶外事志在於仙則當以肘後飛金晶纔起補足之後仍前之¶
法使金液還丹自頂至腎焉自震而行至離而止金液玉液其¶
法同而所以異者其在內觀乎非特此也還丹煉形相併而行¶
豈玉液比哉其要在乎陽純而陰盡凡春冬再起一嚥何以謂¶
之起歟前之所云升身者也秋冬則五起一嚥焉其嚥也秋夏¶
其數五十春冬其數百餘者用兌以勤陽關至乾爲期其法如¶
前焉若夫金液之煉形蘇後升前偃後升飛金晶也前偃金液¶
還丹也金晶過頂下還丹田與煉形之氣相接不可亟嚥焉俟¶
#<md:CK-KZ_JY238_04p127b>¶
<pb:YP-C_JY238_20ziji-06-0127b>¶
夫氣極於四支意舒而神暢咽燥而心沖於是微嚥焉與氣相¶
敵是爲旣濟者也行此者自艮至離升而嚥之其亦可也然則¶
形果何以煉乎飛金晶以起火而入於頂前升後舉其名曰焚¶
身於火之中復行還丹而四時加損焉然後復拘於歲月哉吾¶
日之中蓋有乾坤焉午之前焚乎乾午之後焚乎坤以人言之¶
其腹爲坤其背爲乾斯肘後飛金晶者也方其焚乎坤則始乎¶
兌以勒陽關至乾而止斯不可須臾廢也冬春三日或五日而¶
行旣濟之法以防太極於起火之中嚥焉如是則金丹不燋矣¶
吾之焚身不止煉形而成氣也其足以逐陰鬼而養神矣下三¶
彭而死九蟲也夫自是可與論朝元煉氣成神之方也歟煉形¶
#<md:CK-KZ_JY238_04p128a>¶
<pb:YP-C_JY238_20ziji-06-0128a>¶
之効何如哉曰其志清高合於太虛魂魄不游夢寐絶矣陽精¶
旣成神府固矣火不能爍水不能濡眞氣熏出於神門故眉有¶
白毫其氣純陽可以涸汞呼吸可以已疾災祥可以前知此非¶
其効歟雖然詎若朝元之妙哉一三五七九者道之分而爲數¶
也金木水火土者道之變而有象也不分則無數無數者道之¶
原也不變則無象無象者道之本也天地之象吾知其氣與水¶
也天地之數吾知其遠與邇也然則道亦豈遠乎哉天地有五¶
帝者猶吾之五藏也青帝其德木其干甲乙甲爲陽乙爲陰猶¶
吾肝之氣液也赤帝其德火其干丙丁丙爲陽丁爲陰猶吾心¶
之氣液也白帝其德金其干庚辛庚爲陽辛爲陰猶吾肺之氣¶
#<md:CK-KZ_JY238_04p128b>¶
<pb:YP-C_JY238_20ziji-06-0128b>¶
液也黑帝其德水其干壬癸壬爲陽癸爲陰猶吾腎之氣液也¶
黃帝其德土其干戊己戊爲陽己爲陰猶吾脾之氣液也春之¶
月肝之氣盛蓋父母之眞氣隨天之運度而在於肝若木之日¶
其干甲乙則救土於辰戌丑未之時起火以煉脾之氣餘日直¶
乎兌則損金以耗肺之氣是時不可下功也坎之時起火以煉¶
腎之氣震之時入於室多入少出止息爲上久閉次之以千息¶
爲度內觀一意在於肝冥心瞑目青色自見徐升其身以入泥¶
丸自寅至於辰以終乎震鼻之息其出甚微習焉則息止矣不¶
可以求亟成焉夏之月心之氣盛蓋父母之眞氣隨天之運度¶
而在於心若火之日其干丙丁則救金於兌之時起火以煉肺¶
#<md:CK-KZ_JY238_04p129a>¶
<pb:YP-C_JY238_20ziji-06-0129a>¶
之氣餘日直乎坎損水以耗腎之氣是時不可下功也震之時¶
起火以煉肝之氣離之時入於室止息定息而如前焉赤氣自¶
見徐升其身以入泥丸自巳至於未以終乎離秋之月肺之氣¶
盛蓋以父母眞氣隨天之運度而在於肝若金之日其干庚辛¶
則救木於震之時起火以煉肝之氣餘日直乎離損火以耗心¶
之氣是時不可下功也巽之時起火以煉脾之氣兌之時入室¶
止息定息而如前焉白氣自見徐升其身以入泥丸自申至於¶
戌以終乎兌冬之月腎之氣盛蓋以父母眞氣隨天之運度而¶
在於腎若水之日其干壬癸則救火於離之時起火以煉心之¶
氣餘日直乎辰戌丑未之時損土以耗脾之氣是時不可下功¶
#<md:CK-KZ_JY238_04p129b>¶
<pb:YP-C_JY238_20ziji-06-0129b>¶
也兌之時起火以煉肺之氣坎之時入於室止息止定而如前¶
焉黑氣自見徐升其身以入泥丸自亥至於丑以終乎坎春煉¶
肝千息青氣出矣於其季旬有八日專爲定息終日默坐以養¶
未聚之神而煉其眞氣坎之時起火以煉其腎恐耗其眞也夏¶
煉心千息赤氣出矣秋煉肺千息白氣出矣冬煉腎千息黑氣¶
出矣各於其季旬有八日專爲定息以至起火悉如初焉於是¶
黃氣成光爛然周身矣夫定息者豈在强留而固閉也哉要之¶
綿綿若存用之不勤從有入無使之自止斯可也採藥者何也¶
含津握固以壓心之眞氣使不散者也入室者何也宅乎幽靜¶
囂聲不聞內開小隙微可辨物方其陽神初聚眞氣如凝其如¶
#<md:CK-KZ_JY238_04p130a>¶
<pb:YP-C_JY238_20ziji-06-0130a>¶
嬰兒而未半焉耳不可有聞也有聞則神氣悸而逸矣若夫腥¶
臊臭腐之氣淫冶之色非止觸眞氣也神所厭也於是稽首三¶
祝焉一曰地仙功行半者二曰天仙傳道行化者三曰神仙除¶
大害立大功而潛迹者旣已靜坐忘機以勤行焉是法也須次¶
第覩其効而進焉徑習乎朝元終不成功其亦出陰魂而爲鬼¶
仙者乎朝元之道豈易言哉千日而治一氣一以奪十百日而¶
功至矣五百日而氣足矣自是可以行內觀焉聚陽神以入天¶
宮煉之以合大道其効何如哉其軀若騰丹光通骨紫霞盈目¶
矣一氣歸諸心不可爲物之所奪一心運一氣不可爲法之所¶
役焉心源清徹一照萬破亦不知有物也氣戰剛强萬感一息¶
#<md:CK-KZ_JY238_04p130b>¶
<pb:YP-C_JY238_20ziji-06-0130b>¶
亦不知有法也物物無物還本來之象乎法法無法會自得之¶
眞乎吾之修煉之成則沖和之氣凝而不散至虛眞性恬淡無¶
爲神合乎道歸於自然則以無心爲心不知己之有身也其入¶
希夷之域者乎此法也其如存想耶其如禪定耶吾擇福地爲¶
靜宇正坐蟠膝散髮披衣握固存神冥心瞑目微升身於前以¶
起火煉氣午之後則微歛身聚火以煉丹通乎晝夜神氣清和¶
而坐不懈於斯時也有聲勿聽有境勿視則自殄矣或魔加迫¶
焉亟前以身微歛歛而伸腰後以出胸微偃偃不伸腰少焉前¶
後火起高升其身勿動是謂焚身之火者也其火旣起其魔自¶
奔陰邪不入如是至於再至於三以至夫遽求超脫或陰靈不¶
#<md:CK-KZ_JY238_04p131a>¶
<pb:YP-C_JY238_20ziji-06-0131a>¶
散出爲鬼神其形不見終無所歸止於投胎奪人之舍而後爲¶
用或出入不熟往來無法一去不返失其故軀神魂不知所之¶
乃桑門之坐化道流之尸解也故曰旣出而復入入而不出斯¶
形神俱妙與天地齊者矣旣入而復出出而不入斯神遷入聖¶
放乎三島十洲之上者矣¶
¶
¶
¶
¶
¶
#<md:CK-KZ_JY238_04p131b>¶
<pb:YP-C_JY238_20ziji-06-0131b>¶
¶
¶
¶
¶
¶
¶
¶
¶
¶
