#-*- mode: org; -*-
#+EXPORT_ID: JY167
#+TITLE:易說 Yishuo
#+WITNESS: JYE CK-KZ
#+BASEEDITION: YP
<pb:CK-KZ_JY167_01p001a>¶

* 易說自序¶

聖賢之學豈有高遠難幾者哉亦曰明乎天道以人合之而已¶
矣夫以人合天抑豈有他哉亦曰與時偕行而已矣時未至則¶
有靜默之守時旣至則有滿盈之戒察乎陰陽之消長於以識¶
吉凶悔吝之幾故聖賢用顯用晦變化無方而進退咸宜焉由¶
此觀之與時偕行非卽聖賢之學哉第小儒曲學昧於從違往¶
往宜晦而顯宜退而進靜默不知守滿盈不知戒或失之躁或¶
失之亢幾萌不惕變至不審日趨於凶咎悔吝之途而人道淪¶
没聖人於是作易以明天道於六爻之中著陰陽之變化盈虛¶
消息進退存亡皆[(冗-几)/禺]於其内其示人以趨避也至矣然其義顯¶
<pb:CK-KZ_JY167_01p001b>¶
矣而又甚隱其辭明矣而又甚微淺者或以爲占筮之書深者¶
或以爲天機之秘京房輔嗣焦生子雲之流所見尙如是矧下¶
焉者乎孰知大而邦國之治亂小而身家之盛衰與夫持躬涉¶
世處人接物均不越乎易焉大哉易乎利用安身之道達天知¶
命之學舍易何適哉夫聖人往而微言絕易道不明天人學晦¶
疇爲憂盛危明永得無失者乎孔子曰加我數年五十以學易¶
可以無大過矣寡過之學誠莫如易易其可不學乎哉故予有¶
世道人心之憂焉乃取六十四卦詳爲說辭明爲剖晰後之學¶
者觀象玩占於陰陽消長辨吉凶於幾先進退顯晦不失其道¶
庶幾治國守家保身理物皆有頼焉余之說易未敢云有功於¶
<pb:CK-KZ_JY167_01p002a>¶
易然以人合天之理啟迪來學使利貞常獲無蹈危機是余之¶
志也夫¶
　　　　　　　　　黃鶴山人吕子題於空秀閣¶
¶	
<pb:CK-KZ_JY167_02p001a>¶

* 易說題詞¶

古今來講易者不下數十百家類皆各抒所見或言理或言數¶
斤斤辨論於卦爻之内縱極會而通之觸類而長之究於羲畫¶
以前之易固未有當也我¶
孚佑帝師本上古皇覃氏臨凡洞澈乾坤之隱奧了明性道之¶
根源自唐成進士後屢有闡易微義垂示法言惜未彚傳於世¶
兹夀山堂易說乃古洞藏本試拈香默玩洗心莊誦覺¶
聖言亹亹未嘗不依文解義而實已超超乎高挹象數之表將¶
羲文周孔之心傳一一指出至矣盡矣[卄/(&#xE553;-圭+戊)]以加矣至首卷圖解¶
發前聖所未發驀然啟視如披三清秘笈開𤣥㝔覩天文矣夫¶
<pb:CK-KZ_JY167_02p001b>¶
易心易也天人相合之妙古今不變之機皆載於易卽人之視¶
履考祥其旋元吉亦於易備之此身心性命之學也道之原也¶
帝師安能巳於言哉孔子曰五十學易可無大過五與十皆河¶
洛之中也中心之謂也惟從心上加功故說可無大過學者三¶
思之當知假年之說未必與此五十二字強爲膠粘而言之如¶
是說易乃深合羲文周孔之心源也憶昔¶
孚佑帝師曾將千古未洩之秘盡傳於希夷陳先生俾嘉惠後¶
學數傳而至穆修乃得邵康節先生而廣演之我¶
帝師又親與証明重加指授現身說法世所習聞兹因重訂全¶
書正宗敬述於此以作原起云爾　宏教弟子柳守元熏沐題詞¶
¶	
<pb:CK-KZ_JY167_03p001a>¶
@fw1重刋道藏輯要¶

* 　易說¶
孚佑上帝純陽吕祖天師著¶

* 　圖解目錄¶
　　河圖元圖¶
　　洛書元圖¶
　　先天混極圖解¶
　　先天元極圖解¶
　　先天靈極圖解¶
　　先天太極圖解¶
<pb:CK-KZ_JY167_03p001b>¶
　　中極動靜圖解¶
　　少極變化圖解¶
　　太陽圖解¶
　　太陰圖解¶
　　象明圖解¶
　　三才圖解¶
　　先天八卦合洛書數圖解¶
　　後天八卦合河圖數圖解¶
　　陽奇圖解¶
　　陰偶圖解¶
<pb:CK-KZ_JY167_03p002a>¶
　　兩儀生四象四象生八卦圖解¶
　　乾坤闔闢圖解¶
　　伏𦏁則河圖以作大易圖解¶
　　大禹則洛書以作洪範圖解¶
　　太極中分八卦圖解¶
　　伏𦏁八卦方位次序圖解¶
　　文王八卦方位次序圖解¶
　　六十四卦方圓圖解¶
　　六十四卦剛柔相摩圖解¶
　　六十四卦分[酉*巳]節氣圖解¶
<pb:CK-KZ_JY167_03p002b>¶
　　陰陽律吕生生圖解¶
　　三分損益圖解¶
　　天根月窟圖解¶
　　陰陽消息圖解¶
　　卦序圖解¶
¶	
<pb:CK-KZ_JY167_04p001a>¶
河圖【圖images/JY167_JY167-04_1a1-10】¶
<pb:CK-KZ_JY167_04p001b>¶
洛書【圖images/JY167_JY167-04_1b1-10】¶
<pb:CK-KZ_JY167_04p002a>¶
¶	
混極圖【圖images/JY167_JY167-04_2a2-9】¶
¶	
<pb:CK-KZ_JY167_04p002b>¶
混極者虛中之象也苞象數於淸濁未分之内具形器於圖書¶
將判之先其氣機畢具者言兩儀四象八卦之理闇然藏伏所¶
謂體不雜乎陰陽之太極也形器己呈者言雖有儀象卦畫之¶
分而其所以然之理初無聲臭之可求所謂用亦不離乎陰陽¶
之太極也¶
¶	
¶	
¶	
¶	
¶	
<pb:CK-KZ_JY167_04p003a>¶
¶	
元極圖【圖images/JY167_JY167-04_3a2-9】¶
¶	
<pb:CK-KZ_JY167_04p003b>¶
元極者本元始之凝合藏太和之絪緼粹至精而無[刀/巴]含一炁¶
而無形正有物渾成先天地生之謂也居混沌之先淸濁一致¶
具陰陽之體變化有機包三古而立混極之元還終天而爲始¶
天之化兹非太極之氣母乎是以知無終盡之機者易也有相¶
生之本者乃元極之神也性超無極而獨立者乃能見之¶
¶	
¶	
¶	
¶	
¶	
<pb:CK-KZ_JY167_04p004a>¶
¶	
靈極圖【圖images/JY167_JY167-04_4a2-9】¶
¶	
<pb:CK-KZ_JY167_04p004b>¶
靈極者藏妙有於虛靈之内體眞無於有極之先不別而自分¶
不鑿而自竇將以啟造化之初機發靈光之始竅經云常無欲¶
以觀其妙有欲以觀其竅正此時之探取也道虛則大心虛則¶
靈故靈極爲天地之始竅卽爲萬物之化源也¶
¶	
¶	
¶	
¶	
¶	
¶	
<pb:CK-KZ_JY167_04p005a>¶
¶	
太極圖【圖images/JY167_JY167-04_5a2-9】¶
¶	
<pb:CK-KZ_JY167_04p005b>¶
太極者靈極之漸闢而漸虛者也洞然不雜於陰陽朗然不虧¶
於元體存變化於無定極之中而陰陽自有至定極之理所以¶
上之一卽陽之奇也下之二卽陰之偶也其中以奇偶之畫合¶
而歧之卽人也人之用出於陽之上而包於陰之外故能參天¶
兩地而成位乎其中也不言元極則太極同於一物而不足爲¶
萬化之本根不言太極則元極淪於空寂而不能爲萬物之資¶
始是以動靜無端陰陽無始正太極之妙用也¶
¶	
¶	
¶	
<pb:CK-KZ_JY167_04p006a>¶
¶	
中極圖【圖images/JY167_JY167-04_6a2-9】¶
¶	
<pb:CK-KZ_JY167_04p006b>¶
中極者卽靈極本來之眞體太極初分之始機向之凝者漸融¶
形者漸運陽動而上動中有陰陰靜而下靜中有陽靜極則爲¶
動之體動極卽爲靜之用交相體用運行不息靜則陰之體立¶
而陰以分動則陽之用行而陽以分但陰陽當以上下分不當¶
以左右列動靜當以生中含化不當以極後推復也故太極本¶
自嶷然乘氣機而端變化本於剛柔相生之至理非有顚倒造¶
化之能轉移乾坤之力者不能知其所以然之妙也¶
¶	
¶	
¶	
<pb:CK-KZ_JY167_04p007a>¶
¶	
少極圖【圖images/JY167_JY167-04_7a2-9】¶
¶	
<pb:CK-KZ_JY167_04p007b>¶
少極者一奇立於其中二偶分於左右陽氣屈曲於其下積氣¶
尙微生機尙伏故謂之少也但陽旣動而輕淸者上浮陰旣靜¶
而重濁者下沉則天氣升而生化地氣降而化生由是一元眞¶
炁充塞兩間生生不窮化源具備己如陽始生爲水水尙柔弱¶
必至生木而氣始强盛陰始生爲火火尙微𣺌必至鍊金而力¶
始堅固故水爲陽之穉木爲陽之盛火爲陰之穉金爲陰之盛¶
也老陽老陰不能復生必得少陽少陰而後能成生育之功少¶
極繼生生於太極之後者豈非爲三才之朕乎¶
¶	
¶	
<pb:CK-KZ_JY167_04p008a>¶
¶	
太陽圖【圖images/JY167_JY167-04_8a2-9】¶
¶	
<pb:CK-KZ_JY167_04p008b>¶
太陽者曰也以太極之全體一畫橫亘於其中精實而不虧故¶
日爲太陽之象也但曰雖陽精質本乎陰燠萬物而化光者必¶
資於月質之合始陽得蔽而不洩是以日之體本陰陰之精藏¶
乎陽也得其體則萬古不變相兼以成者卽相待以久之理也¶
此日之所以交於月而成易也¶
¶	
¶	
¶	
¶	
¶	
<pb:CK-KZ_JY167_04p009a>¶
¶	
太陰圖【圖images/JY167_JY167-04_9a2-9】¶
¶	
<pb:CK-KZ_JY167_04p009b>¶
太陰者月也以太極之分形二畫並列於其中精虛而不盈故¶
月爲太陰之象也但月雖陰精質本乎陽麗萬物而有常者必¶
借於日光之合始陰有主而不散是以月之體本陽陽之精藏¶
於陰也得其用則盈虛有度相尅於隱顯者卽相制於上下之¶
理也此月之所以承於日而成易也¶
¶	
¶	
¶	
¶	
¶	
<pb:CK-KZ_JY167_04p010a>¶
¶	
象明圖【圖images/JY167_JY167-04_10a2-9】¶
¶	
<pb:CK-KZ_JY167_04p010b>¶
象明者因日月之象而合之以成明因日月合明而體之以成¶
易故懸象著明莫大乎日月日月之道貞明者也貞明者易之¶
義也蓋日東月西則爲明日上月下則爲易陰陽變化特一旋¶
轉運用之間耳故易之體用不膠於離南坎北之方位不暌於¶
先天後天之推移隱顯融通一名而含三義其易之謂乎以交¶
代而名則曰易所謂生生不窮是也以常體而名則曰不易所¶
謂定位不移是也以改革而名則曰變易所謂變則必通是也¶
易者其德也不易者其位也變易者其氣也以往來環轉之機¶
律上下一中之理豈非日月相推而明生焉之謂乎¶
¶	
<pb:CK-KZ_JY167_04p011a>¶
¶	
三才圖【圖images/JY167_JY167-04_11a2-9】¶
¶	
<pb:CK-KZ_JY167_04p011b>¶
三才者以偶之二疊於奇一之上數象合三乃天地人之全體¶
也天開於子地闢於丑人生於寅以人而具二炁之精立兩儀¶
之極而首出乎其中矣以藐然之身而乃與天地並立爲三至¶
其爲道又與天地混然而無間其可不知所以自立之義哉蓋¶
盈天地之間者惟萬物而人居萬物之一物之感人人之應物¶
無時不然及其擴充運用正三綱明五教序萬事窮理盡性以¶
至於命致中和贊化育參天地而相與於無窮者人又與太極¶
同其功用也故易之爲書也廣大悉備有天道焉有人道焉有¶
地道焉立天之道曰陰與陽立地之道曰柔與剛立人之道曰¶
仁與義也是以三才之統還於太極之一也¶
<pb:CK-KZ_JY167_04p012a>¶
八卦合洛書圖【圖images/JY167_JY167-04_12a1-10】　　　　　　　　先天八卦乾兌生於老陽¶
　　　　　　　　　　　　　　之四九離震生於少陰之¶
　　　　　　　　　　　　　　三八巽坎生於少陽之二¶
　　　　　　　　　　　　　　七艮坤生於老陰之一六¶
　　　　　　　　　　　　　　其卦未嘗不與洛書之位¶
　　　　　　　　　　　　　　數相合¶
<pb:CK-KZ_JY167_04p012b>¶

上古神龜出洛其數戴九履一左三右七二四爲肩六八爲足¶
五居其中以一九三七陽數居四正之宫二八六四陰數居四¶
隅之地始於一而終於九五行之性順則相生逆則相尅而以¶
一六水尅二七火二七火尅四九金四九金尅三八木三八木¶
尅中五土中五土尅一六水右旋一週以見循環制化之理¶
洛書之序自北而西右旋而相尅然相待之位東南四九金生¶
西北一六水東北三八木生西南二七火而相生已寓乎相尅¶
之中蓋造化之理尅而不生則所尅者必至滅絕已是以尅裏¶
含生生之卽所以成其尅之之權相尅而有相生之機於洛書¶
而見之矣¶
<pb:CK-KZ_JY167_04p013a>¶
八卦合河圖數圖【圖images/JY167_JY167-04_13a1-10】　　　　　　　後天八卦坎一六水離二¶
　　　　　　　　　　　　　　七火震巽三八木乾兌四¶
　　　　　　　　　　　　　　九金坤艮五十土其卦未¶
　　　　　　　　　　　　　　嘗不與河圖之數位相合¶
　　　　　　　　　　　　　　此圖書所以相爲經緯而¶
　　　　　　　　　　　　　　先後天亦有相爲表裏之¶
　　　　　　　　　　　　　　妙也¶
<pb:CK-KZ_JY167_04p013b>¶

上古龍馬[刀/貝]圖出河其陰陽奇偶錯綜分列皆本乎天地自然¶
之文伏羲則而象之繹成爲圖其於八卦之義自相脗合生數¶
居内成數居外一二三四五生數也六七八九十成數也一乃¶
數之始十乃數之終五爲天地之中數卽陰陽之統會也陽生¶
陰成陰生陽成内外[酉*巳]合五行各居其方生數至五已極一乘¶
五爲六故一六同位於北二乘五爲七故二七同位於南三乘¶
五爲八故三八同位於東四乘五爲九故四九同位於西五乘¶
五爲十故五十同位於中合而觀之奇偶並處陰陽類從乃相¶
得有合而同處其方並行而無礙者也觀其相生之序一六水¶
生三八木三八木生二七火二七火生五十土五十土生四九¶
<pb:CK-KZ_JY167_04p014a>¶
金金復生水左旋一週以見生生不窮之義¶

河圖之數自北而東左旋而相生然對待之位北方一六水尅¶
南方二七火西方四九金尅東方三八木而相尅者寓於相生¶
之中蓋造化之理生而不尅則生者無有裁制非天地一生一¶
成之功也是以生中帶尅尅之正所以全其生之之德先天以¶
尅爲生於河圖而見之矣¶
¶	
¶	
¶	
¶	
<pb:CK-KZ_JY167_04p014b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p015a>¶
¶	
陽奇圖【圖images/JY167_JY167-04_15a2-9】¶
¶	
<pb:CK-KZ_JY167_04p015b>¶
陽奇者包羲氏仰觀俯察之餘見天之不滿於西北也故將太¶
極之全體欲分補其西北而申之使直焉則爲一而橫陳也於¶
是畫一畫以象之其數奇卽謂之奇陽之所以一而實也而天¶
運之左旋四氣之順布莫不自天門之闢而出之矣彼聖人者¶
豈徒爲一畫而已哉¶
¶	
¶	
¶	
¶	
¶	
<pb:CK-KZ_JY167_04p016a>¶
¶	
陰偶圖【圖images/JY167_JY167-04_16a2-9】¶
¶	
<pb:CK-KZ_JY167_04p016b>¶
陰偶者包羲氏又有見於地之不滿於東南也復將太極之全¶
體欲分補其東南而析之使兩焉則爲一而並列矣於是斷一¶
畫以象之其數偶故謂之偶陰之所以二而虛也而寒暑之平¶
分山河之兩截莫不自地戸之闢而見之矣作易者豈泛然爲¶
二畫而無本歟¶
¶	
¶	
¶	
¶	
¶	
<pb:CK-KZ_JY167_04p017a>¶
兩儀生四象【圖images/JY167_JY167-04_17a1-10a】四象生八卦【圖images/JY167_JY167-04_17a1-10b】¶
<pb:CK-KZ_JY167_04p017b>¶
自太極相涵陰陽摩盪左陽右陰兩儀判矣一元含化兩兩相¶
摩陰陽老少四象見矣四象相摩循流環轉分方定位八卦成¶
矣此皆從天地氤氲之氣自相摩盪而成非强爲布置於其間¶
也或謂乾坤定位於上下坎離分衡於左右艮山峙形於西北¶
兌澤通氣於東南以明天高地卑日東月西山起有原水歸有¶
委春近必雷秋近必風之理雖然此亦是先天卦位已定其氣¶
機豈因變化相合而後定先天之卦位哉天地之初未有此形¶
先有此氣未藴此氣先藏此理理不可見是爲無極及其無中¶
生有體象渾淪其氣氤氲將以化醕是爲太極太極摩盪而生¶
兩儀左爲陽右爲陰也兩儀摩盪而生四象則有太陰太陽少¶
<pb:CK-KZ_JY167_04p018a>¶
陽少陰之別四象摩盪而生八卦自然乾南坤北離東坎西兌¶
居東南艮居西北巽居西南震居東北矣聖人亦何嘗別其義¶
以强合哉不過就太極相涵之數與太極初分之理推移以定¶
斯位故天上地下日東月西山起有源水歸有委春近必雷秋¶
近必風之數自具於中豈强爲布置於其間也[耳*卩]自震而離而¶
兌而乾陽之復也故爲順自巽而坎而艮而坤陰之漸也故爲¶
逆陽生於子中而極於午中陰生於午中而伏於子中其陽自¶
東而南其陰自西而北故乾盡午中坤盡子中坎盡酉中離盡¶
卯中乃陰陽對待之理卽陰陽起伏之機也觀日以亥子觀月¶
以晦朔嵗以冬至爲始令以四季爲序此正陰陽相交動靜相¶
<pb:CK-KZ_JY167_04p018b>¶
生之妙也故知太極無所不包則知兩儀四象八卦之變化無¶
不涵藴於其中也此卽氣化自然之理矣¶
<pb:CK-KZ_JY167_04p019a>¶
乾坤闔闢圖【圖images/JY167_JY167-04_19a1-10】¶
<pb:CK-KZ_JY167_04p019b>¶
易曰闢戸謂之乾闔戸謂之坤一闔一闢謂之變往來不窮謂¶
之通是以陰陽闔闢之法象不獨取諸卦畫而取諸乾坤也以¶
乾坤爲大父母自一陽生於子傳至已而六陽氣足則長養之¶
用已極卦爲一陰生而繼之以姤自一陰生於午傳至亥而六¶
陰氣盈則肅殺之機已極卦爲一陽生而繼之以復陰極生陽¶
時之至子一陽來復乃以柔遇剛也丑二陽爲臨寅三陽爲泰¶
至正月而乾道小成矣蓋言泰卦之下體成乾也卯四陽爲大¶
壯辰五陽爲夬至已而六陽已極乾體大成純陽太過不可用¶
事當此時萬物皆動故乾之六陽爲闢陽極生陰時之至午一¶
陰生而爲姤此以剛遇柔也未二陰爲遯申三陰爲否至七月¶
<pb:CK-KZ_JY167_04p020a>¶
而坤道小成矣蓋言否卦之下體成坤也酉四陰爲觀戌五陰¶
爲剝至亥而六陰已極坤體大成純陰不及不能用事當此時¶
萬物皆靜故坤之六陰爲闔然陰極生陽陽極生陰自子至已¶
乾爻主之自午至亥坤爻主之乾坤定位乎其中陰陽化形於¶
其外互相消息環運不窮是以一陽息則一陰消一陰進則一¶
陽退也往來變通之妙不於此而可見哉¶
¶	
¶	
¶	
¶	
<pb:CK-KZ_JY167_04p020b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p021a>¶
¶	
伏羲則河圖以作易圖【圖images/JY167_JY167-04_21a2-9】¶
<pb:CK-KZ_JY167_04p021b>¶
橫圖者卦畫之成數圓圖者卦氣之運行以卦[酉*巳]數離震艮坤¶
爲同而乾兌巽坎爲異蓋以陰之老少至靜而守其常陽之老¶
少至動而通其變故也¶
¶	
¶	
¶	
¶	
¶	
¶	
¶	
<pb:CK-KZ_JY167_04p022a>¶
大禹則洛書以作洪範圖【圖images/JY167_JY167-04_22a1-10】　　　　天乃鍚禹洪範九疇倫¶
　　　　　　　　　　　　　　攸敘初一曰五行次二曰¶
　　　　　　　　　　　　　　敬用五事次三曰農用八¶
　　　　　　　　　　　　　　政次四曰協用五[糸*(氾-⺡)]次五¶
　　　　　　　　　　　　　　曰建用皇極次六曰乂用¶
　　　　　　　　　　　　　　三德次七曰明用稽疑次¶
　　　　　　　　　　　　　　八曰念用庶徵次九曰嚮¶
　　　　　　　　　　　　　　用五福威用六極洪範九¶
　　　　　　　　　　　　　　疇[酉*巳]九宮之數陰陽之用¶
　　　　　　　　　　　　　　備矣¶
<pb:CK-KZ_JY167_04p022b>¶

伏羲繼天而王受河圖而畫之八卦禹治洪水鍚洛書而陳之¶
九疇河圖洛書相爲經緯八卦九章相爲表裏大抵經言其正¶
緯言其變而二圖之左旋右轉右轉左旋互爲正變者也主河¶
圖而言則河圖爲正洛書爲變主洛書而言則洛書爲正而河¶
圖又爲變要之天地間不過一陽一陰而已太極主乎中兩儀¶
轉乎外五行變動於參互之間卽可攸分經緯而相爲表裏也¶
是以河圖不但可以畫卦亦可以明疇洛書不特可以明疇亦¶
可以畫卦當時聖人不過因時論事取象垂法耳若以變通言¶
之伏羲之畫卦其表爲八卦而其裏固可以爲疇大禹之敘疇¶
其表爲九疇而其裏固可以爲八卦河圖之文七前六後八左¶
<pb:CK-KZ_JY167_04p023a>¶
九右洛書之文九前一後三左七右四前左二前右八後左六¶
後右象以圓者爲星辰方者爲井地以奇者爲陰用以偶者爲¶
陽用而羲文因之而作易禹箕叙之而作範也則知相通互用¶
之妙天下之萬象不出乎一方一圓天下之萬數不出乎一奇¶
一偶天下之萬理不出於一動一靜天下之萬聲不出於一闔¶
一闢也探索於此可以體天地而知變化也矣¶
¶	
¶	
¶	
¶	
<pb:CK-KZ_JY167_04p023b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p024a>¶
太極中分八卦圖【圖images/JY167_JY167-04_24a1-10】¶
<pb:CK-KZ_JY167_04p024b>¶
太極中分八卦圖以伏羲橫圖合觀之則陰陽上下之分八卦¶
内外之別了然在目則知畫前有易便可參先天造化之機矣¶
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p025a>¶
伏羲八卦方位圖【圖images/JY167_JY167-04_25a1-10a】伏羲八卦次序圖【圖images/JY167_JY167-04_25a1-10b】¶
<pb:CK-KZ_JY167_04p025b>¶
伏羲八卦乾坤坎離爲四正震兌巽艮爲四隅所謂先天也文¶
王八卦坎離震兌爲四正乾坤艮巽爲四隅所謂後天也先天¶
之爲後天也以變易而成也四正相交則變其卦體四隅不相¶
交則易其方位乾交於坤而變爲離坤交於乾而變爲坎離交¶
於坎而變爲震坎交於離而變爲兌此四正之交也坤得乾而¶
以陰承陽則退居西南乾得坤而以陽薄陰則退置西北坤居¶
巽位則巽順乎坤而移於東南乾居艮位則艮避乎乾而移於¶
東北此四隅之易位也造化之變易自然而然也乾坤爲父母¶
而坎離代其位震巽用其權艮兌終其事故坎離者乾坤之用¶
而六子之體也坎卦陽裏而陰表離卦陰裏而陽表陰陽之交¶
<pb:CK-KZ_JY167_04p026a>¶
卽性命之蒂也六虛之動坎離之運用也萬化之流性命之根¶
源也是故八卦者天體之自然也卽心體之自然也聖人則而¶
象之理而分之本無矯强之智也¶
¶	
¶	
¶	
¶	
¶	
¶	
¶	
<pb:CK-KZ_JY167_04p026b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p027a>¶
文王八卦方位圖【圖images/JY167_JY167-04_27a1-10a】文王八卦次序圖【圖images/JY167_JY167-04_27a1-10b】¶
<pb:CK-KZ_JY167_04p027b>¶
先天之爲後天何也乾自南而北以與坤交則退居亥位坤自¶
北而南以與乾交則退居申位亥者水之父也申者金之母也¶
乾居父位以生水而坎子居北故水爲天一子首十二辰也水¶
生木則震居東木生火則離居南火生土則坤居西南土生金¶
則兌居西至於金則又生水焉土本居中分王四方是以乾坤¶
艮巽皆土位也坤爲陰土而收火之餘氣則不過寒故能生金¶
艮爲陽土而藉水之餘氣則不過燥故能資木乾之陽金得土¶
而旺故先爲父以生水巽之陰木得土而培故能爲母以生火¶
金水相生乾居其中此乾爲陽而主生氣也火金相尅坤居其¶
中此坤爲陰而主殺氣也五行之變化雖不可勝窮而生生之¶
<pb:CK-KZ_JY167_04p028a>¶
理不外乎此也生所以制尅尅所以繼生卽太極之周流也自¶
强不息體於此也¶
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p028b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p029a>¶
¶	
六十四卦【圖images/JY167_JY167-04_29b1-7】¶
¶	
¶	
<pb:CK-KZ_JY167_04p029b>¶
¶	
方圓圖¶
¶	
¶	
<pb:CK-KZ_JY167_04p030a>¶
伏羲之圖所謂八卦方位也外此而橫圖也圓圖也方圖也則¶
皆邵子之圖也圖從中起其心法也三圖不同其揆一也橫圖¶
之序始乾終坤而震巽居其中陰陽不起於乾坤而起於震巽¶
也震巽者陰陽之初也由震巽而坎離由坎離而艮兌由艮兌¶
而乾坤所謂圖起於中原於此也卽橫圖之兩儀中分之則爲¶
圓圖卽橫圖之八卦重累之則爲方圖圓圖周圍皆八也而震¶
巽居中爲之交接方圖縱橫亦皆八也而震巽居中爲之聯屬¶
故圖起於中者震巽爲之也卽天之根也月之窟也六十四卦¶
之樞也在人心則寂感之交也在事物則萬化之本也此先天¶
定位之𤣥機也¶
<pb:CK-KZ_JY167_04p030b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p031a>¶
六十四卦剛柔相摩圖【圖images/JY167_JY167-04_31a1-10】¶
<pb:CK-KZ_JY167_04p031b>¶
觀八卦相生圖陰陽迭運剛柔相摩乃太極中變化之本根也¶
正指二氣之相成也蓋天體至圓運行不息其行日夜一週遶¶
地左旋兩極不動北高南下陰陽交感陽自東升陰自西降南¶
隨陽氣上升而牽於左北隨陰氣下降而牽於右自外動而觀¶
乎變理雖繁可以執一御也由内靜而返之極義雖博可以一¶
名舉也得其自然之主不宰之宰則六十四卦原無卦也三百¶
八十四爻原無爻也是故卦畫有先後而理氣無後先陰陽爲¶
動靜動靜卽陰陽以至神者而象之至妙者而物之可方可圓¶
變動不居易之形象明矣而天道自然之運亦明矣¶
¶	
<pb:CK-KZ_JY167_04p032a>¶
¶	
六十四卦【圖images/JY167_JY167-04_32b1-6】¶
¶	
¶	
¶	
<pb:CK-KZ_JY167_04p032b>¶
¶	
¶	
節氣圖¶
¶	
¶	
<pb:CK-KZ_JY167_04p033a>¶
易之數由逆而成逆知四時之謂也蓋太陽未交以前乾未生¶
也自其上生一奇則爲乾而兌猶未生也然其生之[執/力]不容已¶
不必太陽上生一偶方知其爲兌卽乾而逆推兌於未生之前¶
已知其必爲兌矣少陰未交以前離猶未生也自其上生一奇¶
則爲離而震猶未生也然其生之[執/力]亦不容已不必少陰上生¶
一偶方知其爲震卽離而逆推震於未生之前已知其必爲震¶
矣自巽五至坤八其所推者亦然如是春而推夏知春之後必¶
爲夏自夏而推秋知夏之後必爲秋自秋而推冬知秋之後必¶
爲冬以炁相接以神交換所謂逆知四時之謂者此也以節候¶
合卦氣而言之復爲冬至子之半頣屯益爲小寒丑之初旡妄¶
<pb:CK-KZ_JY167_04p033b>¶
臨家人爲大寒丑之半震革爲立春寅之初賁旣濟隨爲雨水¶
寅之半豐明夷噬嗑爲驚蟄卯之初泰同人爲春分卯之半損¶
節中孚爲淸明辰之初歸妹履兌爲穀雨辰之半離暌爲立夏¶
己之初大畜需小畜爲小滿已之半大壯大有夬爲芒種午之¶
初至乾之末交夏至午之半焉此三十二卦皆進而得夫震離¶
兌乾已生之卦也姤爲夏至午之半大過鼎恒爲小暑未之初¶
升井蠱爲大暑未之半巽訟爲立秋申之初困未濟解爲處暑¶
申之中渙䝉師爲白露酉之初遯否爲秋分酉之中咸旅小過¶
爲寒露戌之初漸蹇艮爲霜降戌之半謙坎爲立冬亥之初萃¶
晉豫爲小雪亥之半觀比剝爲大雪子之初至坤之未交冬至¶
<pb:CK-KZ_JY167_04p034a>¶
子之半焉此三十二卦皆進而得夫巽坎艮坤未生之卦也二¶
分二至四立總爲八節每節各計兩卦以震之一陽初生同革¶
卦爲立春之值候以離之一陰初生同訟卦爲立秋之值候以¶
離之一陰中伏同暌卦爲立夏之值候以坎之一陽内伏同謙¶
卦爲立冬之值候以三陽三陰上下平分陽在下者爲春分之¶
值候陰在下爲秋分之值候以一陽生於五陰之下爲冬至之¶
值候以一陰生於五陽之下爲夏至之值候[糸*(氾-⺡)]分四序炁合八¶
卦左行合於先天己生之陽數右轉合於後天未生之陰數大¶
易之秘見於斯矣¶
¶	
<pb:CK-KZ_JY167_04p034b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p035a>¶
陰陽律吕生生圖【圖images/JY167_JY167-04_35a1-10】¶
<pb:CK-KZ_JY167_04p035b>¶
陰陽律吕圖以見陰陽往來隔八相生之義乾爲八卦之首以¶
類相從[酉*巳]黃鍾而起子卽先天坤位乾坤始交之義也故一陽¶
生於子而爲萬化之根坤爲老陰之偶就其眷戀隔八下生[酉*巳]¶
林鍾而起未後天坤位乃歸根復命之機子寅辰午申戌陽也¶
乾之屬也三男從父長男雖當午位代父之職不敢自專原從¶
父而起子坎中男也故起於寅艮少男也故起於辰丑亥酉未¶
已卯陰也坤之屬也三女從母故長女起丑中女起卯少女起¶
巳巽居未而起丑離居酉而起卯兌居亥而起巳者故内卦三¶
爻位從我外而推外卦三爻方從我後而出巽不從母起未而¶
從本宫相對起丑者長女乃陰之始其[執/力]方長故内從夫志而¶
<pb:CK-KZ_JY167_04p036a>¶
外承母𧨏離之先天居卯帝出乎震天下大明矣兌之先天在¶
已東南澤國水歸有委矣坎中男眷戀中女而傍先天之離寅¶
乃火之長生木火相交助其生機也艮少男眷戀少女而鄰先¶
天之兌山澤通氣意有所屬矣陽剛用事不必托體皆能自立¶
陰柔之德依附而成故皆有所本耳三八爲木八者生成之數¶
也且卦止於八隔八相生義類從也是吞吐闔闢往來進退皆¶
不出其數耳於是黃鍾子生林鍾未林鍾未生太簇寅太簇寅¶
生南吕酉南吕酉生姑洗辰姑洗辰生應鍾亥應鍾亥生㽔賓¶
午㽔賓午生大吕丑是皆陽下生陰陰上生陽也陽起於子陰¶
起於丑陽自奮而起陰自合而止陽生陰而陰生陽者雖云隔¶
<pb:CK-KZ_JY167_04p036b>¶
八相生實以見對代參前有三合將週之義也蓋有天地而後¶
有水火有水火而後有山澤有山澤而後有雷風故先天乾坤¶
坎離當四正之位震巽艮兌列四維之地卽可見陰陽後先之¶
理矣¶

古者考律推聲出音入義必先立黃鍾之平爲本是以一陽來¶
復之子律起黃鍾而爲萬事根其管長九寸九九八十一也凡¶
律吕之數以九乘之九者陽極之數也陽極則風生風以鼓吹¶
發於聲而中乎音者也故用九數然數多者下生數少者上生¶
相生之數不出於八增減之數不出於三三者東方之生數也¶
卽三才之理也一生二二生三三生萬三者其萬化之機乎八¶
<pb:CK-KZ_JY167_04p037a>¶
者木炁之成數也卽八風之義也二而四四而八八而爲六十¶
四八者其變化無窮之數乎此相生相因增減之所由分也以¶
下生者倍其實三其法以上生者四其實三其法上生皆三分¶
損益下生亦三分損益宫生商商生羽羽生[刀/(周-口)][刀/(周-口)]生徵此五音¶
相生之次也然十二辰每辰各有五音要皆不出十二律之正¶
聲也黃鍾之律九寸下生林鍾林鍾之律六寸上生太簇太簇¶
之律八寸下生南吕南吕之律五寸三分寸之一上生姑洗姑¶
洗之律七寸九分寸之一下生應鍾應鍾之律四寸七十四分¶
四不盡上生㽔賓㽔賓之律六寸三十二分五九二一下生大¶
吕大吕之律四寸二十一分七二八一上生夷則夷則之律五¶
<pb:CK-KZ_JY167_04p037b>¶
寸六十二分三零四一下生夾鍾夾鍾之律三寸七十四分八¶
六九四上生無射無射之律四寸九十九分四九二五三下生¶
仲吕仲吕之律六寸六十五分九九八十有一此十二律長短¶
上下相生之一終也是以黃鍾生林鍾一陽生二陰也林鍾生¶
太簇二陰生三陽也太簇生南吕三陽生四陰也南吕生姑洗¶
四陰生五陽也姑洗生應鍾五陽生六陰也應鍾生㽔賓則六¶
陰生一陰矣雖陰不生陰然聲音之道低極不能頓高况數極¶
則變變則以極陰而生微陰正低極而欲高之機也㽔賓生大¶
吕一陰生二陽也大吕生夷則二陽生三陰也夷則生夾鍾三¶
陰生四陽也夾鍾生無射四陽生五陰也無射生仲吕五陰生¶
<pb:CK-KZ_JY167_04p038a>¶
六陽也仲吕生黃鍾則六陽生一陽矣雖陽不生陽然律吕之¶
義𦂳極不能驟緩况節變則通通則以極陽而生微陽正吐極¶
而欲吞之候也此非陰陽相生虛實借用之妙乎¶
¶	
¶	
¶	
¶	
¶	
¶	
¶	
<pb:CK-KZ_JY167_04p038b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p039a>¶
三分損益之圖【圖images/JY167_JY167-04_39a1-10】¶
<pb:CK-KZ_JY167_04p039b>¶
天地之道形以氣感聲音之道氣以形應是氣也觸於形而發¶
於聲也聲從陽起九者陽之極也極則生風見之於聲是以律¶
吕相生以九乘之然形有長短氣有衰旺故聲有高下之分音¶
有淸濁之殊耳黃鍾之律九寸九九八十一也宫之數也分而¶
三之每得二十七數三九之數已極[執/力]不能增不增則減故損¶
一分而留二分共存五十四數而生徵太簇之律八寸八九七¶
十二也商之數也分而三之每得二十四數三九之數已盈數¶
益多矣卽欲不損不可得也故損一分而留二分共存四十八¶
數而生羽姑洗之律七寸七九六十三也[刀/(周-口)]之數也分而三之¶
每得二十一數損之又少益之又多故有奇零有奇零則不能¶
<pb:CK-KZ_JY167_04p040a>¶
生所以五音遇[刀/(周-口)]而收收者變之機也㽔賓之律六寸六九五¶
十四也徵之數也分而三之每得一十八數數已少矣若使再¶
損五音皆無其數故益一分十八共積七十二數而生商夷則¶
之律五寸三十二分三不盡五九四十五三三不盡而爲四十¶
八羽之數也分而三之每得一十六數數甚少矣雖欲不益不¶
可得也故益一分十六共積六十四數而生[刀/(周-口)]羽有奇零者音¶
之盡也[刀/(周-口)]之應也[刀/(周-口)]有奇零者音之中也羽之生也[刀/(周-口)]其陽之¶
闔乎羽其陰之開乎於此可以見陰陽開闔之機矣陽數多而¶
陰數少數多而損陽生陰也數少而益陰生陽也一損一益進¶
退之道也陽主升而陰主降陰以生陽升而進也陽以生陰降¶
<pb:CK-KZ_JY167_04p040b>¶
而退也一升一降一闔闢之機也損益升降往來不窮進退闔¶
闢吞吐高下要皆氣之感乎形而形達乎氣者耳若非律吕之¶
長短損益何以別聲音之高下淸濁哉¶
¶	
¶	
¶	
¶	
¶	
¶	
¶	
<pb:CK-KZ_JY167_04p041a>¶
天根月窟圖(耳目聰明男子身)(洪鈞賦予未爲貪)(手探月窟方知物)(足躡天根始識人)(乾遇巽時觀月窟)(地逢雷處見天根)(天根月窟閒來往)(三十六宫都是春)【圖images/JY167_JY167-04_41a1-10】¶
<pb:CK-KZ_JY167_04p041b>¶
易者履運處身之道也凡動而生陽靜而生陰理也動而無靜¶
靜而無動物也靜而無靜動而無動神也靜中有動動中有靜¶
氣也一動一靜之間往來不失其衡者卽天根月窟之謂也所¶
謂天根者指坤震二卦之間爲言也坤震之間陰旣極矣陰復¶
孕陽微陽將生卽天所生之根也所謂月窟者指乾巽二卦之¶
間爲言也乾巽之間陽旣極矣陽將生陰微陰復生卽月所出¶
之窟也陰陽一元氣也非有二也動而陽靜而陰更相禪代無¶
有窮己方其動而陽也非全無陰陽漸盛則陰漸微及其靜而¶
陰也非全無陽陰漸盛則陽漸微盛之極者消則微之極者息¶
矣知此則知坤震之間乃乾之靜專旣極而動直之將萌也故¶
<pb:CK-KZ_JY167_04p042a>¶
曰天根乾巽之間乃坤之靜翕旣極而動闢之將萌也故曰月¶
窟蓋天包地外地下有天凡根之著愈深則萌之所發愈暢此¶
天根之名所以立也月之魄受日之光就月之無光處正月之¶
本體始現此月窟之名所以立也氣機闔闢流行不已而人物¶
生焉以吾身而處乎人物之中必也下極乎動靜之間如足之¶
躡天根上極乎動靜之間如手之探月窟眞有以見乎氣機消¶
息之妙而後可以喻於呼吸存存之竅所謂三十六宫卽指八¶
卦之畫爲言也以剛畫奇爲一柔畫偶爲二合陽宫之十二陰¶
宫之二十四共成三十六宫之數也以耳目聰明之身而探月¶
窟躡天根知物識人灼見乎震巽之出入卽造化之所往來也¶
<pb:CK-KZ_JY167_04p042b>¶
閒心獨處無將無迎無起無滅默合流行之妙則泛而應曲而¶
當三十六宫陽宫不暑陰宫不寒無適而非春也是故萬物化¶
光皆根於心心之爲根也心之爲窟也生生不息與震俱出與¶
巽俱入不𢦤其根不障其窟則滿腔皆春發育萬物是無偏𠋣¶
駁雜之虞也巳¶
¶	
¶	
¶	
¶	
¶	
<pb:CK-KZ_JY167_04p043a>¶

** 　　陰陽消息圖解¶

天地陰陽之大體也日月陰陽之精華也天地之陰陽何寓見¶
於日月之升沉往來日月之交會盈虛驗於陰陽之消息藏伏¶
然太陽之光明有常太陰之虧盈不一故以太陰之見象驗卦¶
氣之消息也如月晦無光坤之象也陰之極也陰極生陽於是¶
初三月朏一陽下生震之象矣而坤體消焉是以震來消坤而¶
震卦已立八日上[弓*𤣥]二陽下生兌之象矣而震體消焉是以兌¶
來消震而兌卦已立望則月體圓全三陽盈滿乾之象矣而兌¶
體消焉是以乾來消兌而乾象已立然陰未盡則陽亦未極陰¶
盡而陽極矣極則必變變則陰生陽而陽生陰矣如望之三陽¶
<pb:CK-KZ_JY167_04p043b>¶
盈滿乾之象矣陽之極也陽極生陰於是十八日一陰下生巽¶
之象矣而乾體消焉是以巽來消乾而巽卦已成廿三日下[弓*𤣥]¶
二陰下生艮之象矣而巽體消焉是以艮來消巽而艮卦已成¶
晦則月盡無光三陰盈滿坤之象矣而艮體消焉是以坤來消¶
艮而坤卦已成陽往則陰來陰往則陽來毫無勉强故名曰消¶
消者剝也以下滅上之義也息者長也以上得下之義也陽退¶
則陰進陰往則陽來是以陽漸消而陰漸長陰漸消而陽漸長¶
也然陽未盡則陰亦未極陰未盡則陽亦未極陰盡而陽極矣¶
陽盡而陰極矣極則必變變則通是以升降進退往來不窮也¶
受生則爲進氣戀生則爲泄氣進氣則長泄氣則落落之極卽¶
<pb:CK-KZ_JY167_04p044a>¶
長之端消之極卽息之機也故消之所以待謝卽息之所以待¶
長歟息長消剝升降之機也盛衰代謝進退之舍也易曰君子¶
道長卽小人道消小人道衰卽君子道長豈非陰陽消息之機¶
乎觀諸夬剝二卦可見矣自坤卦一陽上升而變成夬自乾一¶
陽下降而變成剝一以消而落一以息而長消其以下侵上乎¶
息其以上生下乎返本推原生長不息可以驗陰陽老少變化¶
之端倪矣然六卦有象可憑而坎離則無象可比故云藏伏藏¶
伏非無象也實以見陰陽正位乎中内以合外外以合内消中¶
含息息裏藏消消息之妙用無窮正化育之功能無盡也矣¶

*** 　　消象¶
<pb:CK-KZ_JY167_04p044b>¶

☷坤本陰體一陽方長☳震卦成而坤卦消¶
☳震本一陽二陽漸長☱兌卦成而震卦消¶
☱兌本少陰三陽盈滿☰乾卦成而兌卦消¶
☰乾本陽體一陰方長☴巽卦成而乾卦消¶
☴巽本一陰二陰漸長☶艮卦成而巽卦消¶
☶艮本少陽三陰盈滿☷坤卦成而艮卦消¶

*** 　　息機¶

☳震本一陽陰極生陽卦自坤來☷¶
☱兌本少陰二陽漸長卦自震來☳¶
☰乾體純陽陰氣盡矣卦自兌來☱¶
<pb:CK-KZ_JY167_04p045a>¶
☴巽本一陰陽極生陰卦自乾來☰¶
☶艮本少陽二陰漸長卦自巽來☴¶
☷坤體純陰陽氣盡矣卦自艮來☷¶
¶	
¶	
¶	
¶	
¶	
¶	
¶	
<pb:CK-KZ_JY167_04p045b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_04p046a>¶

** 卦序圖¶

*** 上經¶

　上經三十卦之象之序合而言之所謂易之陽體乾坤坎離¶
　爲主者是也分而言之乾坤坎離雖均爲主然乾坤君也坎¶
　離臣也就乾坤言之乾陽也坤陰也陽體之中又有陰陽先¶
　後之分焉前爲陽中之陽後爲陽中之陰故乾坤坎離或用¶
　事於前或用事於後也¶

乾坤正用　乾三三坤☷☷　一元之始　(巽坎艮[○@乾]　[○@坤]兌離震)¶

乾居六十四卦之首其爲上經之主固不待論乾與坤對是乾¶
爲主坤從乾也以易經卦義次序而觀則乾第一坤第二屯第¶
<pb:CK-KZ_JY167_04p046b>¶
三但見其爲乾先坤後不見其爲乾上坤下安在其爲坤從乾¶
[耳*卩]惟以兩卦對[酉*巳]而觀則是乾之六畫在上坤之六畫在下乾¶
爲主坤從乾其義始明傳曰天尊地卑乾坤定矣定於乾上坤¶
下之對非定於乾先坤後之說也又曰垂衣裳而天下治蓋取¶
諸乾坤亦取於乾上坤下之對也上卦爲外下卦爲内乾上坤¶
下天包地外也故觀象於對聖人之法也¶

　上經之[○@初]其君卦則　屯☵☳¶
　乾爲主坤從乾其臣　需☵☰　䝉☶☵　乾爲主¶
　卦則坎用事離不得　訟☰☵　比☵☷　坎用事¶
　用事陽中之陽故也　師☷☵¶
<pb:CK-KZ_JY167_04p047a>¶

乾坤之後受之以屯䝉需訟師比六卦者坎用事也此六卦皆¶
有坎之體焉坎在上經其體伏於内二體合而成習坎者坎之¶
本體也餘六體分而爲屯䝉需訟師比六卦者卽坎之用體也¶
坎之體居上經諸卦之最後而坎之用居上經諸卦之最先所¶
以承接乾坤而統攝諸卦也六子之中獨坎先用事何也曰巽¶
離兌皆陰也震艮雖陽而陽之偏也惟坎爲陽之中得氣中正¶
故坎在六子以爲最貴者也人見震爲長子爲六子中之最重¶
而不知震坎爲乾坤始生之子震猶長子坎猶嫡子蓋坎之體¶
正震之體偏也屯與䝉爲一對合十二畫觀之坎之六畫包震¶
艮於中也分而觀之屯之爲卦坎震也䝉之爲卦艮坎也然屯¶
<pb:CK-KZ_JY167_04p047b>¶
䝉之象卽坎之象内外歛之則屯䝉二卦之四象藏於坎卦本¶
體六畫之中發之則坎卦六畫所含之四象出而爲屯䝉二卦¶
也震長男坎中男艮少男上經諸卦惟震坎艮上中下三對具¶
乾之三男無陰體之雜者乾父正位於外坤母正位於内乾之¶
三男首出用事故爲諸卦先也乾坤首用坎而不用離坎惟含¶
震艮而不含巽兌者上經乾開坤闢之初如𡻕之春如日之旦¶
陽德方興而羣陰盡伏也蓋易有伏體一見則一伏坎見則離¶
伏震見則巽伏艮見則兌伏坎不合震之上體而合其下體則¶
爲屯不合艮之下體而合其上體則爲䝉震之陽在下艮之陽¶
在上也先屯後䝉者屯之陽生於下體之下而達於上體之中¶
<pb:CK-KZ_JY167_04p048a>¶
䝉之陽始於下體之中而達於上體之上也自震之下達於坎¶
之中又自坎之中達於艮之上陽升而上卦之序也震之下畫¶
卽坎二五之中畫艮之上畫卽乾第三畫之純陽也坎以中畫¶
之陽下合震之下畫上合艮之上畫而成三陽純乎乾體此屯¶
䝉所以繼乾坤之後而能首出用事也所以需訟師比又繼化¶
成於屯䝉之後而乾坤皆與坎合也需訟一對坎上乾下乾上¶
坎下蓋乾之上下體與坎合也先需訟後師比者乾爲主而先¶
合於坎故坤從乾而亦與坎合也需先於訟者坎先合乾而後¶
乾合坎也師先於比者坤先合坎而後坎合坤也坎先合乾者¶
乾坎皆陽而乾尊也故坎先來合乾子從父也坤先合坎者坤¶
<pb:CK-KZ_JY167_04p048b>¶
陰也坎陽也陽用事故坤先來合坎母從子也以六卦而觀之¶
可以知繼乾坤而得炁之中者乃坎之用事也而上經之初爲¶
陽中之陽是也¶
上經之中陰陽之交【圖images/JY167_JY167-04_49a1-2】¶
<pb:CK-KZ_JY167_04p049a>¶
¶	

上經中乾坤交而旁生六子之象消長之機著焉蓋其初也乾¶
南坤北自泰一交坤西南而爲主乾遂退西北而居下自是坎¶
不用事而離用事矣故同人大有接迹於後¶

　上經之终其君卦則¶
　坤爲主乾從坤其臣¶
　卦則離用事坎不得¶
　用事陽中之陰故也　【圖images/JY167_JY167-04_49b1-2】¶
¶	
<pb:CK-KZ_JY167_04p049b>¶
¶	

兌巽艮震下經之主上經之客也在上經之初皆不能自爲卦¶
必依於乾坤坎離而後成卦客依主也至此而隨蠱頤太過四¶
卦客自爲卦不得不察由謙而前十五卦上經之上陽中之陽¶
故陽盛而主旺客衰由豫而後上經之下陽中之陰故陽微而¶
主衰客旺前十五卦乾坤坎離之體多(二十五)震艮巽兌之體少¶
(五)主盛客微也乾坤坎離諸體之中乾復多於坤(乾十坤七)坎復多¶
於離(坎六離二)均之爲主而陽又勝於陰也後十五卦乾坤坎離之¶
體少(十三)震艮巽兌之體多(十七)主漸衰而客漸盛也於震艮巽兌¶
<pb:CK-KZ_JY167_04p050a>¶
諸體之中震多於巽(震六巽三)艮多於兌(艮五兌三)蓋上經之末雖陽中¶
伏陰而陽體未衰客雖侵主而猶未遽以陰勝陽也乾坤坎離¶
諸體之中坤多於乾(坤五乾二)離多於坎(離四坎二)則主卦外弛而陰反¶
先勝於陽失其所以爲主之道矣故震艮巽兌不依於乾坤坎¶
離而自爲卦始於隨蠱終於頤大過皆客自爲卦也此四卦者¶
客之營壘機穽也¶

上經諸卦惟臨觀一對陰過於陽體兼雜炁皆坤倡離和之順¶
化也故賁噬嗑一對所以相承也剝復繼噬嗑賁之後旡妄大¶
畜繼剝復之後者見坤爲主離用事而乾從於坤也陰長陽消¶
主衰客盛矣雖然客豈遽侵主哉主交客而致其來也坤交艮¶
<pb:CK-KZ_JY167_04p050b>¶
而成謙震交坤而成豫謙居十五卦之末豫居十五卦之首由¶
此而進氣於上陽日以長而主盛旋此而退氣於下陰日以長¶
而客强蓋陰陽主客盛衰消長之幾會也自後氣機流行一失¶
而爲謙豫主交客而致其來矣然主雖交客而客猶依主也再¶
失而爲隨蠱則客不復依主而能自立矣方其一失也坤交艮¶
震而成謙豫其卦居隨蠱之先則主之交客猶在吾疆畛而未¶
入於吾之窟穴也及其再失也坤交兌巽而成臨觀其卦居隨¶
蠱之後則入客之窟穴之内反其本體與客之貴者交矣自是¶
而後皆爲震艮之體故噬嗑一對與之交者離也剝復一對與¶
之交者坤也其極至於旡妄大畜一對則與之交者乾也旡妄¶
<pb:CK-KZ_JY167_04p051a>¶
以乾合震乾猶居震之上大畜以艮止乾乾反居艮之下囘視¶
上經之初首出庶物幾於冠履倒置己故受之以頤大過艮巽¶
震兌而終焉於是上降爲下客反爲主此豈偶然之故觀象者¶
可不極深而研幾於此哉¶

*** 下經¶

　易經之有上下猶詩之有正變下經卦序當以變觀不當以¶
　正觀也未交泰以前乾南坤北旣交泰以後乾北坤南此以¶
　變言也¶

　下經之卦非首於咸恒以後天生氣推之乃實首兌艮與震¶
　巽也非終於旣未以先天成數歸之乃終於坎離也蓋始乎¶
<pb:CK-KZ_JY167_04p051b>¶
　山澤通氣雷風相薄終於水火不相射之理者此六子之交¶
　也上經父母以先天元始之氣交六子不交乃生制尅也至¶
　下經六子以後天元始之氣交此尅爲生也上經乾坤之交¶
　居中而六子之交居於下經之前與後者猶父母居室尊者¶
　並位乎堂之正中而六子之夫婦列居乎堂下之左右有尊¶
　卑自然之法象焉此所以首咸恒而終旣未也【圖images/JY167_JY167-04_52a1-2】¶
¶	
<pb:CK-KZ_JY167_04p052a>¶
¶	

乾坤坎離上經之主至下經爲客除旣濟未濟爲經之始終外¶
餘皆不能自爲卦必依於主而後成卦者獨晉明夷一對坤離¶
合而能自爲卦蓋在上經之末坤爲主離用事祖其餘氣以分¶
旺也○合晉明夷一對與家人暌一對論之坤統三女居遯大¶
壯蹇解之中而兌巽包坤離於内亦坤爲主離用事也○合遯¶
大壯一對與蹇解一對論之乾坎居艮震之外内陰外陽内順¶
外健坤離唱而乾坎和也○合咸恒一對與損益一對論之咸¶
恒一對兌巽包艮震而損益一對又震艮包兌巽也咸恒居前¶
<pb:CK-KZ_JY167_04p052b>¶
損益居後兌巽唱而艮震和也咸恒損益四卦往來上下縱橫¶
馳騁於下經之前此主卦之藩城籬柵也○合此一節十二卦¶
參考之皆陰唱而陽和此下經之所以爲下經也¶

　下經之[○@中]主受　夬☱☰　姤☰☴　兌巽包乾¶
　客來故乾坤坎　萃☱☷　升☷☴　兌巽包坤¶
　離入於兌上巽　困☱☵　井☵☴　兌巽包坎¶
　下包括之終也　革☱☲　鼎☲☴　兌巽包離¶

兌巽爲下經之主猶乾坤爲上經之主其卦均其體敵自體而¶
觀上經乾坤之體十二坎八震艮七離六兌巽四乾坤最尊也¶
下經兌巽之體十二離十震艮九坎八乾坤四兌巽最貴也乾¶
<pb:CK-KZ_JY167_04p053a>¶
坤居上經其體十二兌巽在下經其體十二豈非兌巽與乾坤¶
並乎自卦位而觀乾居南之正中兌巽居南之兩旁三體相比¶
位正於上及泰否旣交則坤南乾北兌巽與坤亦聯合於上方¶
他體莫得與焉此下經中一節之卦象所以有兌巽而無震艮¶
也然上經乾坤最尊而乾又尊於坤下經兌巽最貴而兌又貴¶
於巽何也先天圖太極生兩儀兩儀生四象四象生八卦圖内¶
太陽一象加一奇而爲乾加一偶而爲兌乾一兌二乾兌實並¶
立乎太陽一象之上他卦不得並焉此兌乾所以能相視爲敵¶
體此乾所以爲上經之主兌獨能轉上經而爲下經而以其體¶
居六十八體之最先而爲主也然不特下經之象其體居先自¶
<pb:CK-KZ_JY167_04p053b>¶
上經後一節十二卦首之以隨蠱一對已居其最先矣知微知¶
彰知柔知剛觀卦序之象者思過半矣【圖images/JY167_JY167-04_53b3-9】¶
¶	

下經之下一節震艮巽兌四主卦具焉不居下經之前乃居下¶
<pb:CK-KZ_JY167_04p054a>¶
經之後蓋下經之初陰中之陽動也用也下經之末陰中之陰¶
靜也體也所以然者體立於内而用行於外也然震艮兌巽四¶
卦互爲體用而震艮居前巽兌又居後者震艮陽也陽由此而¶
宣布於上也巽兌陰也陰由此而承伏於下也再合此以下十¶
二卦並論之則震自震艮自艮巽自巽兌自兌分陰分陽各自¶
爲對此又是震艮巽兌之分體也漸歸妹中孚小過四卦陰與¶
陽合而成一卦此又是震艮巽兌之合體也至豐旅渙節四卦¶
又震艮巽兌之互體也皆體也而非用也主靜也而非動也故¶
下經之下一節陰中之陰故也¶

合中孚小過旣濟未濟而論六子交卦之體全也上經頤大過¶
<pb:CK-KZ_JY167_04p054b>¶
坎離亦然抑以見乾坤居六十四卦之首六子居六十四卦之¶
終也分而論之則乾坤爲上經之首咸恒爲下經之首坎離不¶
交之體爲上經之尾交者爲下經之尾總有乾坤之體爲六十¶
四卦之首卽有坎離之用爲六十四卦之終體用互易乃大易¶
之關鍵也以卦序言之上經之初坎震用事春之象也上經之¶
末離火用事夏之象也下經之初兌澤用事秋之象也下經之¶
末坎水用事冬之象也推四氣之周流卽四象之脈絡上經陽¶
體也終之以離者陽極而一陰生也下經陰體也終之以坎者¶
陰極而一陽生也陽極陰生上經所以轉而爲下經之用陰極¶
陽生下經豈不可復轉而爲上經之體乎故上下經之卦序剛¶
<pb:CK-KZ_JY167_04p055a>¶
柔相濟内外合一當循環觀象而玩繹之也¶
<pb:CK-KZ_JY167_05p001a>¶

* 重刋道藏輯要¶

** 　易說(下經)¶
孚佑上帝純陽呂祖天師著¶

*** ☱☶(艮下兌上)¶

咸亨利貞取女吉　彖曰咸感也　柔上而剛下二氣感應以¶
相與止而說男下女是以亨利貞取女吉也　天地感而萬物¶
化生聖人感人心而天下和平觀其所感而天下萬物之情可¶
見矣　象曰山上有澤咸君子以虛受人　初六咸其拇　象¶
曰咸其拇志在外也　六二咸其腓凶居吉　象曰雖凶居吉¶
順不害也　九三咸其股執其隨往吝　象曰咸其股亦不處¶
<pb:CK-KZ_JY167_05p001b>¶
也志在隨人所執下也　九四貞吉悔亡憧憧往來朋從爾思¶
　象曰貞吉悔亡未感害也憧憧往來未光大也　九五咸其¶
脢旡悔　象曰咸其脢志末也　上六咸其輔頰舌　象曰咸¶
其輔頰舌滕口說也¶

　咸者感也以心相感之義也天地以位分以氣合山與澤通¶
　其合也萬物彚應焉天地之感也以氣聖人之感也以心心¶
　體周流六虛環應内無所不通外無所不感故曰咸亨然有¶
　意爲感則彼此未融惟無心以致感始得其貞而有取女之¶
　吉也此卦艮爲體而兌爲用陰歸乎陽之說也柔上而剛下¶
　二氣感應以相與蓋艮爲剛兌爲柔剛在上柔在下則不相¶
<pb:CK-KZ_JY167_05p002a>¶
　交感已今兌上艮下以止行說是以平和感之而天下亦以¶
　平[耒*口]應之也凡與之感以正者亦時與之應與之應以正者¶
　亦時與之感卷舒闔闢出于自然故曰相與也如得取女之¶
　吉也天地以正氣感萬物萬物同是氣而莫知其化且生焉¶
　聖人以無心感天下天下同是心而亦莫知其和且平焉故¶
　觀其所感位天地而育萬物者皆本于眞心之孚洽非僞妄¶
　所能參其毫忽也象以山之虛受澤之潤咸之象也君子體¶
　此而以虛受人山虛而後能受澤也心虛而後能受人也蓋¶
　感有私意有成心則其中褊隘而窒塞不能容物若靜養此¶
　心寂然不動廓然無我如明鏡止水觸之而虛靜自如是得¶
<pb:CK-KZ_JY167_05p002b>¶
　天下之感而無執滯也矣虛本于靜故六爻以靜爲吉也初¶
　之咸拇事物未接而意見將迎此小有所動而未傷于靜者¶
　也吉凶悔吝宜未之見也二之咸腓當感之時陰性躁動不¶
　能順應難免于凶如居其所而終不妄行亦可得吉三之咸¶
　股失其陽剛之體中無所主隨物而動者也曰執其隨者甘¶
　爲人役而不知變化往吝之道也四在三陽之中當心之位¶
　感之主也以陽居陰易于失正故戒以貞也憧憧往來非貞¶
　也人心之往來猶氣化之往來不能息也而憧憧則失其自¶
　然非天地正大之情矣將以思窮物而適以物窮思不得感¶
　之正者也曰朋從爾思醒之也五之咸脢欲動而能靜者也¶
<pb:CK-KZ_JY167_05p003a>¶
　應于二而比上欲動也戒于四而剛中自持能靜也脢其心¶
　之上口之下也已發于心而未形于言愼其所感不騰口說¶
　悔所由免也上六爲悅之主居感之極失于誠實工于媚悅¶
　僅以聲音笑貌感人其感之淺者也故曰咸其輔頰舌此動¶
　而失靜之正也咸者感也感之爲道在于虛中而正應惟虛¶
　以受之正以致之隨本體自然之和而還于至道無心之化¶
　斯爲相感之妙故在下者不可以情感而逐于卑陋在上者¶
　不可以言感而揚于形迹取象于體者以偏正言之也體之¶
　偏者感之偏體之正者感之正也四不明其心者其官重也¶

*** ☳☴(巽下震上)¶
<pb:CK-KZ_JY167_05p003b>¶

恒亨旡咎利貞利有攸往　彖曰恒久也剛上而柔下雷風相¶
與巽而動剛柔皆應恒　恒亨旡咎利貞久于其道也天地之¶
道恒久而不已也　利有攸往終則有始也　日月得天而能¶
久照四時變化而能久成聖人久于其道而天下化成觀其所¶
恒而天地萬物之情可見矣　象曰雷風恒君子以立不易方¶
　初六浚恒貞凶旡攸利　象曰浚恒之凶始求深也　九二¶
悔亡　象曰九二悔亡能久中也　九三不恒其德或承之羞¶
貞吝　象曰不恒其德旡所容也　九四田旡禽　象曰久非¶
其位安得禽也　六五恒其德貞婦人吉夫子凶　象曰婦人¶
貞吉從一而終也夫子制義從婦凶也　上六振恒凶　象曰¶
<pb:CK-KZ_JY167_05p004a>¶
振恒在上大旡功也¶

　天地之道靜其常也動則所以爲常也動而靜者天地之心¶
　靜而動者天地之用故靜則其理一定動則其機不息也此¶
　卦巽爲體而震爲用剛上柔下陽寓乎陰之說也卦體曰恒¶
　因剛上柔下高卑不紊位有常也震雷巽風動散相承勢可¶
　常也巽順震動循理而行事可常也剛柔相應彼此無猜情¶
　可常也豈非可久之道哉然恒之所以能常者能利于貞葢¶
　正外無道道外無恒惟正乃爲久于其道不觀天地之道悠¶
　也久也惟天之命於穆不已萬古如斯天地且然况于人乎¶
　人能久于其道學問由此而精一經綸由此而造端始則必¶
<pb:CK-KZ_JY167_05p004b>¶
　終終則復始可無往而不利也推而廣之日月得天以垂象¶
　而萬古不蔽日月一恒也四時變化而寒暑相禪四時一恒¶
　也聖人體此道以治天下而悠久不息聖人之德一恒也象¶
　取乎雷風恒者因剛上柔下其理一定而震出巽入其機不¶
　息也是以亂常者不知理者也泥常者不知機者也必能盡¶
　其變者始能體乎常者也故曰易窮則變變則通通則可久¶
　立不易方者君子體之以審時度勢酬酢萬變而不易其方¶
　所也如初之浚恒上之振恒不知常者也四之無禽五之從¶
　婦不知變者也且初以柔居下而四不能應又爲二三所隔¶
　則排決而深求故曰浚恒也上六以陰處極而恒德將渝又¶
<pb:CK-KZ_JY167_05p005a>¶
　當震動之極撼搖無定而安靜之才不能相須爲用故曰振¶
　恒也始則無與而求終則無事而擾違時昧勢不知常者也¶
　四以陽居陰處非其位而欲持保以爲常但依違而不能成¶
　天下之務無禽之喻猶之術多游獵何益于身心也五以陰¶
　居陽德不當位意欲順從以爲常則多姑息委靡不能乾剛¶
　以制天下之務臣喪其功君損其威如婦之事夫不知變者¶
　也二雖行爲不正居則得中變于事而不變于心自能度于¶
　常變之間者也故曰悔亡者不能無悔而悔則亡也若三之¶
　不恒其德則羞辱承之此心之操持未定于内事之紛更頻¶
　承于外被譏蒙垢莫知所自然無德而羞尤可言也貞而不¶
<pb:CK-KZ_JY167_05p005b>¶
　恒吝何如之貞所謂旣不知其常又不知其變者也要而論¶
　之四五無才之君子也九三無德之小人也初上有君子之¶
　才而失君子之道者也九二其庶幾矣而居位在柔柔亦非¶
　恒之正也卦言利有攸往而象言立不易方總之萬物之理¶
　能動則能常能立則能往也諸爻惟上六爲最凶以其不能¶
　立也靜爲躁之君安爲動之主所以立也不能靜不能安故¶
　不能立也¶

*** ☰☶(艮下乾上)¶

遯亨小利貞　彖曰遯亨遯而亨也剛當位而應與時行也¶
小利貞浸而長也　遯之時義大矣哉　象曰天下有山遯君¶
<pb:CK-KZ_JY167_05p006a>¶
子以遠小人不惡而嚴　初六遯尾厲勿用有攸往　象曰遯¶
尾之厲不往何災也　六二執之用黃牛之革莫之勝說　象¶
曰執用黃牛固志也　九三係遯有疾厲畜臣妾吉　象曰係¶
遯之厲有疾憊也畜臣妾吉不可大事也　九四好遯君子吉¶
小人否　象曰君子好遯小人否也　九五嘉遯貞吉　象曰¶
嘉遯貞吉以正志也　上九肥遯旡不利　象曰肥遯旡不利¶
旡所疑也¶

　遯者聖人知幾之用也陰柔方長故退藏以求其志明其道¶
　進修自勉形跡不彰于身則塞于道則亨故曰遯亨也此卦¶
　以艮爲體以乾爲用陽制乎陰之說也陰長未盛正道尙未¶
<pb:CK-KZ_JY167_05p006b>¶
　全滅苟自安于分善用其機亦小利貞也然君子旣知幾而¶
　先遯矣潔身尙志僅可自正其身亦不能使天下大正也曰¶
　剛當位而應與時行者五以剛正之德適當其位而下應于¶
　柔屈其剛以就柔與時偕行之義也且跡不示異心不求同¶
　觀變愼身能與時消息也象取乎天下有山天遠于山遯之¶
　象也蓋山爲陰長之喻積陽爲天積陰爲地山從地起突然¶
　高峻將逼于天豈非陰長之義乎然乾剛而上艮止而下形¶
　雖近而勢尙遠終不能凌逼君子見幾于早則有遯之意也¶
　體此意而修持宜遠小人亦不必高聲厲色惟嚴以自持則¶
　無意遠小人而小人自遠斯眞善其遯者也初居于下内伏¶
<pb:CK-KZ_JY167_05p007a>¶
　小人也其勢尙微方濳踪匿跡以陰謀君子故曰遯尾厲遯¶
　尾者欲揜閉而終不免于露也勿用有攸往者抑之使勿進¶
　也二處于中知時之當遯收歛于内不形于外得其宜也但¶
　陰有所嫓進而逼陽小人漸得位矣陰微則拒漸長則執不¶
　可以力勝之惟用中順之德以固結其志則彼亦不能勝而¶
　伸其說矣是二爻皆所以處小人也九三上承三陽下遏二¶
　陰比昵多惑隱忍不能自遠當遯而尙有所係者也比之初¶
　二且遯且係不能自決中有傷也然能以剛自守如畜臣妾¶
　然撫之以恩而不寄之以權則小人常爲我役而不爲我害¶
　故吉也蓋當天下之任身處其間職未能去且調停萬物而¶
<pb:CK-KZ_JY167_05p007b>¶
　默爲之制則不遯以跡遯以心也然大節攸關豈可以畜臣¶
　妾者處之乎故曰不可大事也四應于初心雖好遯而尙有¶
　富貴之眷戀未能卽爲山林之計故有小人之戒能屏其私¶
　染獨爲性天之好則吉也五居其中能與時偕行妙用其機¶
　善藏其智又得相應之美其用遯之嘉者也故勉以貞吉苟¶
　好而否不決于前者也嘉而不貞不固于後者也上九機閒¶
　神靜超然自得外無所應内亦無所係優游寛裕肥遯之謂¶
　也道德仁義足以自安默扶陽剛幽贊化育何不利哉夫遯¶
　者隱也卽困之義也而曰遯亨者善全其身以待時之可顯¶
　正所謂亨其道也亨其道正所以利天下也夷齊以身孔孟¶
<pb:CK-KZ_JY167_05p008a>¶
　以言樹表于一時儀型于萬世此藏經濟于山林避小人子¶
　惡俗始善居貞而亨利也若徒守孤高强耽幽寂知有已而¶
　不知有人豈君子之遯哉¶

*** ☳☰(乾下震上)¶

大壯利貞　彖曰大壯大者壯也剛以動故壯　大壯利貞大¶
者正也正大而天地之情可見矣　象曰雷在天上大壯君子¶
以非禮弗履　初九壯于趾征凶有孚　象曰壯于趾其孚窮¶
也　九二貞吉　象曰九二貞吉以中也　九三小人用壯君¶
子用罔貞厲羝羊觸藩羸其角　象曰小人用壯君子罔也¶
九四貞吉悔亡藩決不羸壯于大輿之輹　象曰藩決不羸尙¶
<pb:CK-KZ_JY167_05p008b>¶
往也　六五喪羊于易旡悔　象曰喪羊于易位不當也　上¶
六羝羊觸藩不能退不能遂旡攸利艱則吉　象曰不能退不¶
能遂不詳也艱則吉咎不長也¶

　易以大爲陽小爲陰大壯者陽壯也六爻以初二爲少三四¶
　爲壯夫君子之所以爲壯者不從勢以倡之實理以維之也¶
　此卦乾爲體而震爲用陰懼乎陽陽長陰消之說也四陽進¶
　而二陰退正君子道長之時然君子之進小人所[巳/心]也進不¶
　以壯則羸而莫決壯不以正則決而不服故大壯利貞也君¶
　子以天德之剛措之動履間本無不正者也且爲天下之大¶
　人則所存所發必協天下之至正以至剛至正之情處小人¶
<pb:CK-KZ_JY167_05p009a>¶
　小人安有不服者若過暴則招殃銳進則速退皆非正也然¶
　而欲治人者必先自治故象取爲雷在天上如聲勢赫烈布¶
　于空明之界君子體此非禮弗履威嚴果決以去其惡如雷¶
　之震于天上正之至也壯盛之時不爲侈溢自繩以禮則浩¶
　然之氣自然常充于宇宙間也初以剛居剛率意妄動故爲¶
　壯趾之象然始事而銳失其正也二以剛履柔能消融戾氣¶
　不輕召釁此居中能守保其正者也三當乾體之終大過于¶
　剛必有輕爲任意之施但小人方用無禮之勇以窺君子而¶
　君子不能密窺其隱以杜之是亦過于壯矣故曰志雖持正¶
　而不知危終不遂其壯也四當震體之初不極于剛又不輕¶
<pb:CK-KZ_JY167_05p009b>¶
　于躁動而小人不得植藩以阻矣曰壯輿者有積中不敗之¶
　德能爲藏器善時之用自然環轉無礙而無顚仆之虞也然¶
　三有所隔而四無所禦處勢之不同也四位雖不當然爲大¶
　壯之主總領羣陽以決二陰任天下之事而有天下之功則¶
　聖人之所貴也藩決不羸陰已退矣而猶且壯于大輿之輹¶
　懼其復也安往而不旨哉四之藩陰爲藩也三之藩陽爲藩¶
　也以陽觸陰則決以陽觸陽則羸也君子方攻小人而復自¶
　相矛盾則勢不合而功不成也三之志非不正也道則未盡¶
　也其待小人也以壯凌之而欲據于上其待君子也以網羅¶
　之而使出其下故不特小人叛之而君子亦且離之進無所¶
<pb:CK-KZ_JY167_05p010a>¶
　與故爲羝羊之羸角也五以柔居上過于委靡不能自壯人¶
　皆恃壯以欺之若當羣陽方進之初能自喪其壯不爲違抑¶
　雖剛而不害也故日喪羊于易者險雖未來而豫爲之防也¶
　上六當壯之終處動之極雖柔而亦用壯此不知其時之不¶
　可爲也故有進退維谷之象然苟知時會之艱詳審顧慮安¶
　乎柔而順乎剛則吉也是六爻也于陽則欲其決陰于陰則¶
　戒其違陽聖人之爲世道計也聖人豈惡陰而仇小人哉懼¶
　其爲害耳故君子以天德之剛用壯此體天地之情爲言也¶
　天地之于萬物也情在于生聖人之于萬物也情在于仁以¶
　天地之情治天下故雖決小人而亦無有害之之意若與之¶
<pb:CK-KZ_JY167_05p010b>¶
　爲鬥與之爲仇則非天地正大之情也¶

*** ☲☷(坤下離上)¶

晉康侯用錫馬蕃庶晝日三接　彖曰晉進也　明出地上順¶
而麗乎大明柔進而上行是以康侯用錫馬蕃庶晝日三接也¶
　象曰明出地上晉君子以自昭明德　初六晉如摧如貞吉¶
罔孚裕旡咎　象曰晉如摧如獨行正也裕旡咎未受命也¶
六二晉如愁如貞吉受茲介福于其王母　象曰受茲介福以¶
中正也　六三眾允悔亡　象曰眾允之志上行也　九四晉¶
如鼫鼠貞厲　象曰鼫鼠貞厲位不當也　六五悔亡失得勿¶
恤往吉旡不利　象曰失得勿恤往有慶也　上九晉其角維¶
<pb:CK-KZ_JY167_05p011a>¶
用伐邑厲吉旡咎貞吝　象曰維用伐邑道未光也¶

　晉者進也以德乘時而上進也康侯卽佐命安國之侯以和¶
　順得中之績上通于天子而天子亦以柔中之德比而親之¶
　是以眷注之隆有三錫之重焉此卦以坤爲體以離爲用陰¶
　應乎陽之說也世道雍熙明良合德君子咸有進而奮庸之¶
　志然恭順以事上𠔳明以撫下有諸已者光明不滓遇于君¶
　者遭際亦非偶此所以錫馬蕃庶晝日三接也象取乎明出¶
　地上火得其原光明愈熾君子體此明德居躬不緣飾于形¶
　迹亦不借資于耳目惟淸心以別理欲用智以防危微進退¶
　不苟復于本體之明如日之方升而精采益煥矣然就晉之¶
<pb:CK-KZ_JY167_05p011b>¶
　義詳言其體用其下三爻坤麗于離爲下附上之象其上三¶
　爻離上于坤爲上接下之象上接下附所以進也下之附上¶
　貴在于正上之接下戒在于貪初之摧如有進擢之志而遇¶
　妨賢之臣惟自抑而進不競者也二之愁如以正獨持不肯¶
　隨波逐流此能自愼而進不肆者也三志同道合心孚于眾¶
　能推誠而不獨進者也故二曰貞吉三曰悔亡皆得其正者¶
　也四居明之下無德而居高位患得患失貪而畏人故有所¶
　忌如鼫鼠之厲五居明之中以陰居陽治道或有未純然以¶
　英明之資統御四方治機得失可置之勿恤上居明之極躁¶
　動不安爲晉角之險惟用以伐不服之小邑則兵雖危亦可¶
<pb:CK-KZ_JY167_05p012a>¶
　收戰勝之功也然鼫鼠貪而畏人者也惟貞且厲則能免也¶
　失得勿恤者聽物之去來也維用伐邑者不廣求也三者皆¶
　戒貪也士之附上急于求信非正也上之進士急于求附亦¶
　貪也故下曰罔孚裕無咎而上曰失得勿恤也初二罔孚至¶
　三而眾允則無不孚矣順之至也五之勿恤至上而伐邑則¶
　有恤矣明之過也初言無咎三言悔亡而二獨言受福者柔¶
　貴于中也在坤之中故曰王母也受茲介福者格于幽也上¶
　言晉某角者角在西南日過于中之象也明出于地過則將¶
　夷亦消息盈虛之理也¶

*** ☷☲(離下坤上)¶
<pb:CK-KZ_JY167_05p012b>¶

明夷利艱貞　彖曰明入地中明夷　内文明而外柔順以蒙¶
大難文王以之　利艱貞晦其明也内難而能正其志箕子以¶
之　象曰明入地中明夷君子以莅眾用晦而明　初九明夷¶
于飛垂其翼君子于行三日不食有攸往主人有言　象曰君¶
子于行義不食也　六二明夷夷于左股用拯馬壯吉　象曰¶
六二之吉順以則也　九三明夷于南狩得其大首不可疾貞¶
　象曰南狩之志乃大得也　六四入于左腹獲明夷之心于¶
出門庭　象曰入于左腹獲心意也　六五箕子之明夷利貞¶
　象曰箕子之貞明不可息也　上六不明晦初登于天後入¶
　于地　象曰初登于天照四國也後入于地失則也¶
<pb:CK-KZ_JY167_05p013a>¶

　明夷者有明而見傷之象明而見傷聖賢于此宜艱難貞固¶
　外不[火*𤣥]明内不傾志順其道以處之始爲利耳如以宗臣而¶
　遇暗主不正則失身直用又賈禍惟自晦其明隱忍以行志¶
　委曲以盡忠用其道而晦其明主于濟天下之艱而全吾之¶
　貞也故曰艱貞此卦以坤爲體以離爲用陽順乎陰陰終服¶
　于陽五六相應之說也蓋人臣内有文明之德而外處柔暗¶
　之下忠而被謗義而蒙譏明有所傷也曰利艱貞而晦其明¶
　者何也夫人臣之心使心之與主卒無所傷爲幸也或不得¶
　已甯傷其身而君之不能不傷也聽之于天而已故以文王¶
　箕子爲喻以文王有緝熙之德翼翼小心遭紂之見囚此卽¶
<pb:CK-KZ_JY167_05p013b>¶
　艱貞而蒙大難者也以箕子而遭親近之難佯狂受辱委曲¶
　以行其志豈非晦其明之謂乎然坤道從順文王箕子順之¶
　極也而或者乃以九三之事歸之湯武以大首爲闇主之象¶
　此實非聖人所以示人之心也且湯武之事不可與文王箕¶
　子並論其革命也不得已也非可爲後人則也聖人必不以¶
　其不得已者示則也象取于明入地中明蔽于地幽而不明¶
　君子體之明哲内藏柔順外處不可以明爲明當用晦而明¶
　可也是卦也以上六爲明夷之主而初登于天后入于地言¶
　君之始也處高位以傷人之明終則自損其明求爲匹夫而¶
　不可得然主而自傷猶可言也臣而傷主不可言也故初至¶
<pb:CK-KZ_JY167_05p014a>¶
　五皆臣子之所以扶傷也蓋初當明夷之下道已不行見幾¶
　而行不暇顧慮不傷已之誼也二爲股肱之臣欲畢謀効力¶
　動皆掣肘如夷于左股之謂三雖隔于位而誼則有休戚之¶
　關不得袖手而觀宜急于往救以盡其忠斯爲不傷君之明¶
　也四處明夷之時事不能默然以潔身也當開陳善道以牖¶
　其衷故曰入于左腹左爲尊象借以喻之也獲明夷之心于¶
　出門庭者收其邪心于外也如法家拂士之義雖小有所傷¶
　而于君則無所傷也五爲柔之中居闇之地以宗臣而當内¶
　患惟晦其明而不彰正其志而不亂乃爲處明夷之利耳如¶
　危言危行則上下皆傷故箕子之明夷惟自晦藏也三之于¶
<pb:CK-KZ_JY167_05p014b>¶
　南狩者除其傷君者也如文王之伐崇伐密是也崇密不順¶
　于紂故伐之也所謂三分天下有其二率其二以服殷也非¶
　臣其二以服殷也此所謂柔順之至也得其大首者如平勃¶
　之誅諸呂李郭之除安史僅可見其志而不可實其事者也¶
　不可疾貞者因君臣大倫放伐大事必大不得已而後行之¶
　不可輕于去暗而爲貞之疾也則知聖人以明治夷其去與¶
　就皆視義也義可去則就爲汚義可就則去爲薄去而不決¶
　奚得于去就而不拯奚取于就惟就而能拯去而能決斯爲¶
　用晦而明之至也如初處微則義當去也二當位則義當就¶
　也自二以至五皆義當就者也聖賢志在生民豈忍去以鳴¶
<pb:CK-KZ_JY167_05p015a>¶
　高哉亦審于時數之艱不得已而思去之也故心雖欲去而¶
　就之之義爲多也世之治也言鳳凰于飛飛而上也世之衰¶
　也言明夷于飛飛而下也故曰垂其翼也三日不食困之極¶
　也辭尊而居卑庸者疑之未夷而先遯巧者[巳/心]之况當幽暗¶
　之世忌潔惡高宜有言也在君子潔身正誼何恤人之言也¶
　其所全者大矣孔子之去所以全魯君也申公之去所以全¶
　天王也此雖去而亦用拯者也彼不去者亦有爲也二之用¶
　拯因義同休戚若拯之不速必傷于大臣而失于節也故聖¶
　人之處明夷也雖分有各當盡而義誠有不同曰于飛非高¶
　也爲奴非卑也拯馬非急去也南狩非專伐也入腹非直訐¶
<pb:CK-KZ_JY167_05p015b>¶
　也期于貞而已矣貞而治夷其扶傷也無所不至究其初心¶
　終不忍言主之傷也嗚呼用晦而明豈聖人得巳之心哉¶

*** ☴☶(離下巽上)¶

家人利女貞　彖曰家人女正位乎内男正位于外男女正天¶
地之大義也　家人有嚴君焉父母之謂也　父父子子兄兄¶
弟弟夫夫婦婦而家道正正家而天下定矣　象曰風自火出¶
家人君子以言有物而行有恒　初九閑有家悔亡　象曰閑¶
有家志未變也　六二旡攸遂在中饋貞吉　象曰六二之吉¶
順以巽也　九三家人嗃嗃悔厲吉婦子嘻嘻終吝　象曰家¶
人嗃嗃未失也婦子嘻嘻失家節也　六四富家大吉　象曰¶
<pb:CK-KZ_JY167_05p016a>¶
富家大吉順在位也　九五王假有家勿恤吉　象曰王假有¶
家交相愛也　上九有孚威如終吉　象曰威如之吉反身之¶
謂也¶

　易以一陰一陽之爲道也闡卦義而至家人始知國之本在¶
　家也齊家之道必内外各得其正修身之道乃爲無媿焉耳¶
　夫家之不正恒起于婦人故當謹嚴以別貞淫明順以端風¶
　化利女之貞而後利也此卦以巽爲體以離爲用陽制乎陰¶
　之說也蓋國之治旣係于家而家之本起化于女爲女者秉¶
　順德以正位乎内爲男者秉健德以正位乎外男女正位剛¶
　柔之義相得是無乖戾之爲而正家之道成矣故聖人以刑¶
<pb:CK-KZ_JY167_05p016b>¶
　于爲首功齊家爲明德也雖然男女之聚于斯恒于斯者易¶
　流爲知和而和之失必得嚴君正位乎内則教行于父子兄¶
　弟夫婦間者始長幼有別尊卑有序自無不盡之倫也家道¶
　至此可謂正矣家正則天下猶一家也各盡其正而無悖逆¶
　之情也矣象以風出于火化出于家故曰家人也風自火出¶
　先賢以爲槖籥之火也有硎範之意焉物順于火家順于主¶
　其義一也君子知風之自而體之言有物而行有恒蓋言行¶
　為君子之樞機出乎身而加乎人發于邇而見于遠皆本之¶
　正心誠意之防閑自然人心服而風化正矣初當有家之始¶
　倫正義篤以明爲用本諸身以立閑不正之悔亡矣二陰得¶
<pb:CK-KZ_JY167_05p017a>¶
　其正女之貞靜者也性不[刀/貝]于專成情自安于内助所主者¶
　惟中饋之事而已此正位乎内也三居明之極以剛爲用治¶
　家而過于嚴切者嗃嗃者用法之過也法傷于恩故有悔厲¶
　迨至以情掩義終失其節則爲婦子嘻嘻無所敬畏將有敗¶
　倫之吝也四柔得其正不渝于内有制乎外陰陽協和能開¶
　財之源節財之流保有其家者也故曰富家大吉吉則以仁¶
　義雍睦爲生財之道不以朘脂剝膏爲獲利之凶也五以巽¶
　之中而應離之中剛柔並濟其德至盛自能恭己正家而關¶
　睢麟趾之化成矣以牀笫之情而獲天倫之慶交相孚愛則¶
　事之不必閑者也故曰勿恤吉上九處家道之成也但人情¶
<pb:CK-KZ_JY167_05p017b>¶
　久而易怠故反身而終勉之本孚誠以篤恩義先正已而後¶
　正人有孚于内威如于外是以終吉也噫家之難齊也凡情¶
　之所由生卽爲禮之所自出故行與其慢也甯過乎恭家與¶
　其瀆也甯過乎嚴此陰陽不可易之大義也詎可視爲平易¶
　之事而忽諸¶

*** ☲☱(兌下離上)¶

暌小事吉　彖曰暌火動而上澤動而下二女同居其志不同¶
行　說而麗乎明柔進而上行得中而應乎剛是以小事吉¶
天地暌而其事同也男女暌而其志通也萬物暌而其事類也¶
暌之時用大矣哉　象曰上火下澤暌君子以同而異　初九¶
<pb:CK-KZ_JY167_05p018a>¶
悔亡喪馬勿逐自復見惡人旡咎　象曰見惡人以辟咎也¶
九二遇主于巷旡咎　象曰遇主于巷未失道也　六三見輿¶
曳其牛掣其人天且劓旡初有終　象曰見輿曳位不當也旡¶
初有終遇剛也　九四暌孤遇元夫交孚厲旡咎　象曰交孚¶
旡咎志行也　六五悔亡厥宗噬膚往何咎　象曰厥宗噬膚¶
往有慶也　上九暌孤見豕[刀/貝]塗載鬼一車先張之弧後說之¶
弧匪宼婚媾往遇雨則吉　象曰遇雨之吉羣疑亡也¶

　暌者以離爲合之義也暌言小事吉者言小其事則吉也聖¶
　人當家國紛張人心乖異之際未能遽合以圖大事僅可補¶
　偏救𡚁暫爲維持以待濟耳若以大視之則愈難以小視之¶
<pb:CK-KZ_JY167_05p018b>¶
　則稍易故曰小事吉也此卦離爲體兌爲用陰陽相違之說¶
　也夫火動而炎上水動而潤下剛者自大柔者自小物性之¶
　暌也如二女同居其志異適相聚而不相符也然何以言小¶
　事則吉惟悅而麗于明柔進而上行得中而應于剛則内外¶
　咸孚上下交洽始無扞格之虞蓋明而非說則氣不和平進¶
　而非柔則德不卑抑剛而不應則志不謙虛皆亢激而成暌¶
　何以得賢人之助也是以世道人心之係最不可暌而天地¶
　事物之機又不可不暌也聖人惟恐人執德不𢎞推類不廣¶
　合三才而極言其用位上位下天地之暌也而化育之事同¶
　焉位内位外男女之暌也而倡隨之志通焉以貴以賤萬物¶
<pb:CK-KZ_JY167_05p019a>¶
　之暌也而應求之事類焉察乎理數之微則知暌之爲合非¶
　可以暌之爲暌也象以火澤合體情性不同暌之義也火上¶
　澤下天地之氣不相交合形勢之抗莫甚于此也君子體之¶
　以處世同而自異外不矯情以忤物内亦不和光以狥人合¶
　中有暌暌中有合深于用暌者也卦以言暌道不同也則諸¶
　爻之同而異異而同又豈可等而並論哉且物理之變化同¶
　于前者必異于後違于始者反合于終暌亦非一定之情也¶
　暌至于上而極矣物極必反暌極必通故爲遇雨之象雨則¶
　陰陽和暢暌之所以合也然暌變之時上下交疑能以剛制¶
　柔去疑成合故曰羣疑亡也凡物之情信則合合則愈信疑¶
<pb:CK-KZ_JY167_05p019b>¶
　則暌暌則愈疑疑者小人之道非治世之事也如初與四皆¶
　剛也初曰見惡人好惡未形不疑而見也四曰交孚德同心¶
　契不疑而孚也二與五應三與上應而三五皆柔故有噬膚¶
　夭劓之刑也初言喪馬者馬于物爲陽又能識塗是無疑者¶
　也但處暌之初未能言羣也四之暌孤疑于眾也遇元夫則¶
　又信于君子巳二之遇主于巷聖賢達節之事其迹則疑其¶
　心不疑也且以剛中故不失道也三則合于上而疑于二與¶
　四者也猜很方深妄合爲幸將有曳于後而掣于前之疑也¶
　四自上而剠二自下而劓上下俱刑執志不回者也蓋以陰¶
　而違所乘之陽則無初而位不當也以陰而合所應之陽則¶
<pb:CK-KZ_JY167_05p020a>¶
　有終而遇剛也此疑于始而信于終也六五之治暌也能宗¶
　二之賢也噬三之間也雖才弱不足以濟暌宜有悔亡之戒¶
　然以陰居陽實能以陽制陰剛柔相濟不疑于行也何咎之¶
　有上九處暌之極明而爲察剛而爲很者也猜其所應意見¶
　俱非則有見豕見鬼之疑而至于妄矣三不畏其疑惡而終¶
　獲婚媾是能以正應也已曰往遇雨者陰陽相和同無懈弛¶
　之異也一誠終始眾異濳消愈往而愈和故曰羣疑亡也鳴¶
　呼盛世君臣神交志感大道相從不言而喻今則至于說弧¶
　至于噬膚至于夭且劓未信而先疑旣疑而强合其爲德之¶
　衰也極矣設有君子出焉救𡚁扶衰以孚國定眾之心爲心¶
<pb:CK-KZ_JY167_05p020b>¶
　欲合天下之暌而復還于一道同風之盛其惟正其志而小¶
　其事乎小其事正所以大其用也是故古之豪傑每處于卑¶
　小而成碩大之功者如平之交勃子產之賂伯石仁傑之交¶
　二張是也苟不知所同偏爲侈大而自失其用者如漢之袁¶
　何唐之李鄭欲討君側之惡而過視其事遂至于暌散而不¶
　可解則無得于易之義者也¶

*** ☵☶(艮下坎上)¶

蹇利西南不利東北利見大人貞吉　彖曰蹇難也險在前也¶
見險而能止知矣哉　蹇利西南往得中也不利東北其道窮¶
也利見大人往有功也當位貞吉以正邦也蹇之時用大矣哉¶
<pb:CK-KZ_JY167_05p021a>¶
　象曰山上有水蹇君子以反身修德　初六往蹇來譽　象¶
曰往蹇來譽宜待也　六二王臣蹇蹇匪躬之故　象曰王臣¶
蹇蹇終旡尤也　九三往蹇來反　象曰往蹇來反内喜之也¶
　六四往蹇來連　象曰往蹇來連當位實也　九五大蹇朋¶
來　象曰大蹇朋來以中節也　上六往蹇來碩吉利見大人¶
　象曰往蹇來碩志在内也利見大人以從貴也¶

　蹇者險難之義也處蹇者或因時勢之艱以止爲尙濟蹇者¶
　當盡人事之能以往爲尙故曰利西南不利東北者進退有¶
　據乃爲利耳然扶危拯險必見德望之大人始可抒匡濟之¶
　大業而得安貞之吉也此卦艮爲體而坎爲用陰陽相違之¶
<pb:CK-KZ_JY167_05p021b>¶
　說也凡聖賢當天下之險難臨逼于前不容坐視惟其勢不¶
　可行則止而不往苟機會可乘誰惜其身而不往也曰利西¶
　南不利東北何也西南坤位也東北艮位也以乾之四往居¶
　坤之五而爲坎五居坎之中位得其中將出坎而爲坤茲進¶
　以據其形勢退不陷于險阻故曰往得中也三爲艮體之主¶
　止而不進泥于東北之交則常在險中其道窮也若往而遇¶
　大人之慶資賢才之德協力共圖以保身保民之智而爲撥¶
　亂反正之功得地而得人蹇可濟也故曰往有功以正邦也¶
　然蹇而能濟不徒有先見之明見險之所當止且有濟險之¶
　智于止之中有時用出焉所謂置身于事外靜以觀動而從¶
<pb:CK-KZ_JY167_05p022a>¶
　違之道洞然于興廢之關者也蹇之時用豈不大而可據哉¶
　象以水在山上止而不流蹇之象也然水性就下雖在山上¶
　終反于下其止也未嘗不往君子體此而反身修德亦所以¶
　往也視世道之[山*險]巇皆由修身之缺䧟蹇之所宜然也遂還¶
　返此身將生平行誼檢省無怠則一身無險舉世皆平險可¶
　終濟矣諸爻皆不言吉而上之陰柔乃言吉者以其來三而¶
　得碩大之助也初之來譽者何也初之在下以不往爲來不¶
　往則能全其身而無濟于事徒獲譽而已然君子之心雖其¶
　不往亦未始忘天下故曰宜待也二膺國步多艱身爲王臣¶
　之任才猷不足惟鞠躬盡瘁頂踵不恤而巳然殫血性之誠¶
<pb:CK-KZ_JY167_05p022b>¶
　竭忠藎之效誰得而尤之也三當國難方成不資于人恃剛¶
　獨往有蹇而已若能反就二陰共維王事或可爲不足之援¶
　故曰内喜之也謂之内喜外則猶乖也謂之無尤功不如志¶
　也四本乘剛不能往濟但以陰下陽連三之陽剛相與立功¶
　傾心並濟位當其實也五以尊居蹇立乎險中宗社存亡係¶
　焉非常之蹇也猶幸其剛健中正推賢讓能德足以孚人則¶
　豪傑景從朋來競濟是能盡乎匪躬之節者也上當蹇之極¶
　時固陰險而止也然又不可終止而不思展濟之用故當從¶
　德位兼隆之大人行君臣合德之功業不可高蹈以終事也¶
　是故欲濟天下之蹇者非上下之剛明不能也三之與五皆¶
<pb:CK-KZ_JY167_05p023a>¶
　陽剛也五不進上則無以來三三不就上則無以助五三五¶
　之合合于上六也上六坤也故利西南者勉九五也不利東¶
　北者戒九三也諸爻皆言往蹇者因當濟蹇之時欲其愼于¶
　往也非止而不往也嗚呼聖人濟蹇之心蓋如此其急也¶

*** ☳☵(坎下震上)¶

解利西南旡所往其來復吉有攸往夙吉　彖曰解險以動動¶
而免乎險解　解利西南往得眾也其來復吉乃得中也有攸¶
往夙吉往有功也　天地解而雷雨作雷雨作而百果草木皆¶
甲拆解之時大矣哉　象曰雷雨作解君子以赦過宥罪　初¶
六旡咎　象曰剛柔之際義旡咎也　九二田獲三狐得黃矢¶
<pb:CK-KZ_JY167_05p023b>¶
貞吉　象曰九二貞吉得中道也　六三[刀/貝]且乘致寇至貞吝¶
　象曰[刀/貝]且乘亦可醜也自我致戎又誰咎也　九四解而拇¶
朋至斯孚　象曰解而拇未當位也　六五君子唯有解吉有¶
孚于小人　象曰君子有解小人退也　上六公用射隼于高¶
傭之上獲之旡不利　象曰公用射隼以解悖也¶

　解者承蹇之難而緩解之也蹇言利西南不利東北而此但¶
　言利西南者何也蹇難之未濟者也故利在往不利在止解¶
　難之已濟者也故可以往亦可以止陰陽相濟無所往而不¶
　可也但陽往而濟陰復其來所而安靜始天下相安于無事¶
　而吉無難則退守其靜有難則速濟其危故曰有攸往夙吉¶
<pb:CK-KZ_JY167_05p024a>¶
　此卦坎爲體而震爲用陽拯乎陰之說也夫當險難之時而¶
　承解難之任必振作有爲能易險而夷免乎小人之擾斯之¶
　爲解然陽之遇陰出乎險者以震震動之極也動不以順眾¶
　無由得也往之西南以順獲眾所以爲利也利非强以求人¶
　也有事避難非順也無事求功亦非順也故曰其來復吉乃¶
　得中也中則不紛擾以起釁不姑息以養奸安靜居躬平易¶
　爲用隨所往而皆收鎭輯之功也王者法天地之宜而行解¶
　難之道則二氣交和萬物萌動矣蓋天地當未解之時萬物¶
　不能先時而盗洩其精氣天地當欲解之候萬物亦不能後¶
　時而鬱塞其𤣥功是以解之時義不可輕遽失之也象取雷¶
<pb:CK-KZ_JY167_05p024b>¶
　雨交作萬物渙散謂之解也雷雨之解也以破陰爲功君子¶
　而行解也以寛容爲德體天地生物之心解斯民法網之密¶
　赦其無心之過宥其有罪之誅則得剛柔並濟之宜也初當¶
　解之之始柔而應剛旣不煩動以激變亦不因循以養奸何¶
　咎之有二以剛中之操輔正除邪舉措得其宜矣曰田獲三¶
　狐得黃矢者乃去邪媚之小人得中直之良士也三以才柔¶
　而居下之上處非其任内則樹黨外則致戎小人之標幟也¶
　曰貞吉者乘君子之器則勉爲正事懷小人之心則終爲可¶
　吝也四以陽剛處輔弼之任者也但解難濟艱自非一人之¶
　所能勝必資朋以相助也九二上六其朋也朋之不至附和¶
<pb:CK-KZ_JY167_05p025a>¶
　之徒間之必解而拇則九二上六始同德而相孚也五履中¶
　而應剛有四爲之求朋有九二上六與之除害此用人而不¶
　自用者也然賢奸混迹之朝不輕謬締風雲之合必推誠以¶
　結于君子君子旣結陰媚漸疎自能解難而小人亦化矣故¶
　曰有孚于小人三以小人而居高位猶隼于高墉之上漸有¶
　逼君之象也上六受五之任處鎭方外抱已成之器解而除¶
　之則奸邪去而生民獲利也已噫夫欲解天下之難者非能¶
　任天下者不足與有爲也二以剛應五五以柔任二剛柔相¶
　資此能任天下者也然剛者恐其恣于擊斷故勉以黃矢柔¶
　者懼其易于[目*𤣥]惑故勉以維吉也初以柔居乎坎之下四以¶
<pb:CK-KZ_JY167_05p025b>¶
　剛動乎震之初此剛柔遠接而未能近協者也惟未協故不¶
　能有爲惟已接猶可得無咎三無德而據高位其自[&#xE553;-圭+惟]于獲¶
　狐射隼之害也六以順體而居動極五任之而成解之功也¶
　此皆協于剛柔之際而往無不利也固矣雖然蹇難方解治¶
　道初安君子當體天行而返于平易之途不可任乎險而流¶
　于變激之端也故諸爻之義雖皆言去小人也而難之未解¶
　先以安小人爲務未可以言去小人爲急急也¶

*** ☶☱(兌下艮上)¶

損有孚元吉旡咎可貞利有攸往　曷之用二簋可用享　彖¶
曰損損下益上其道上行　損而有孚元吉旡咎可貞利有攸¶
<pb:CK-KZ_JY167_05p026a>¶
往曷之用二簋可用享二簋應有時損剛益柔有時損益盈虛¶
與時偕行　象曰山下有澤損君子以懲忿窒欲　初九已事¶
遄往旡咎酌損之　象曰已事遄往尙合志也　九二利貞征¶
凶弗損益之　象曰九二利貞中以爲志也　六三三人行則¶
損一人一人行則得其友　象曰一人行三則疑也　六四損¶
其疾使遄有喜旡咎　象曰損其疾亦可喜也　六五或益之¶
十朋之龜弗克違元吉　象曰六五元吉自上佑也　上九弗¶
損益之旡咎貞吉利有攸往得臣旡家　象曰弗損益之大得¶
志也¶

　損非聖人有意爲之也造化推移本有消息盈虛之理而聖¶
<pb:CK-KZ_JY167_05p026b>¶
　人爲之裁成輔相損過以就中殆有約已裕民之道存焉是¶
　故時有所損而損所當損實無所損者也此卦艮爲體而巽¶
　爲用以陰從陽之說也夫以陰損乾之陽而爲兌以陽益坤¶
　之陰而爲艮艮陽止于上而受益兌陰悅于下而甘損此有¶
　孚之義也故損之爲道以節用之實心行節用之實政上行¶
　下服非矯强而然也有德意之可徵無愆尤之可指故曰元¶
　吉旡咎且剛不以損而消柔不以益而盈下無邪謟上無驕¶
　泰以斯而往物無距也曰二簋可用享者行損以信卽二簋¶
　亦可以告䖍也鬼神且約况于人乎然至約不可以常居剛¶
　德不可以常損又曰二簋應有時此損剛益柔之謂也蓋物¶
<pb:CK-KZ_JY167_05p027a>¶
　不可以久亢而盈者應與時而偕損物不可以終窮而虛者¶
　又應與時而偕益時盈而損則損猶益時侈而約則約猶豐¶
　也故聖人時行之功用與造物同其變化而非有過不及之¶
　違也象取乎山下有澤損深益高損之象也君子體此而懲¶
　忿窒慾將以求治心之學也蓋吾身所當損者莫如忿欲之¶
　擾擾能懲忿于未發之先而不爲暴氣所亂絕慾于未萌之¶
　始而不爲妄念所牽則身無不修損而益者也初以剛居剛¶
　而損以益順乎四之陰也二以剛居柔而損以益狥于五之¶
　應也故初貴往而二戒征也曰已事遄往旡咎者視上之事¶
　若巳之事知時効忠亟往圖之旡咎之道也然居兌之初過¶
<pb:CK-KZ_JY167_05p027b>¶
　損其剛則爲失已故又當酌損之也始初已損剛二復損已¶
　則剝道成焉故利在守不利在行也守則爲九二征則爲六¶
　二也貞者守也以明資順以實助虛所謂弗損益之也三之¶
　言行者何也陽道上行理也三陽爲乾損乾之上爻以益坤¶
　所謂三人行則損一人也損非委也益非贅也陽不得陰不¶
　成陰不得陽不生陽往陰來情誼相孚是得其友也艮兌相¶
　合以生物上下相和以經化乃爲陰陽相得之情卽合君臣¶
　相合之義也已四以柔居柔委靡不振自損其疾者治之者¶
　必資于初之剛明也五以柔居中虛心好善賢豪景從有或¶
　益之者益之者必藉于二之中正也臣能受人之損而直者¶
<pb:CK-KZ_JY167_05p028a>¶
　盡其誠君能自以爲損而知者竭其慮天人交助故五曰無¶
　咎而元吉也上九以乾之陽自益以坤之陰益三則弗損于¶
　已而有益于下上全其剛下受其益何咎之有然乘兌之上¶
　或自侈而不貞當艮之終或自滿而不進故勉之以貞吉利¶
　有攸往也正道自持剛德日長則澤無不被海内歸心臣天¶
　下矣而不富之以自利也故曰得臣無家者損之之謂也噫¶
　初則酌損以爲損二則弗損以爲損五則以損爲益上則以¶
　不損爲益四則因益而得損三則因損而得益正所謂損而¶
　當損而實無所損者也且柔合剛而得臣剛合柔而得友有¶
　孚之損可以爲萬世通行之法也如懷私營而忘國恤挾壯¶
<pb:CK-KZ_JY167_05p028b>¶
　志而失虛懷者當以損下益上之義思之¶

*** ☴☳(震下巽上)¶

益利有攸往利涉大川　彖曰益損上益下民說無疆自上下¶
下其道大光　利有攸往中正有慶利涉大川木道乃行　益¶
動而巽日進旡疆天施地生其益旡方凡益之道與時偕行¶
象曰風雷益君子以見善則遷有過則改　初九利用爲大作¶
元吉旡咎　象曰元吉旡咎下不厚事也　六二或益之十朋¶
之龜弗克違永貞吉王用享于帝吉　象曰或益之自外來也¶
　六三益之用凶事旡咎有孚中行告公用圭　象曰益用凶¶
事固有之也　六四中行告公從利用爲依遷國　象曰告公¶
<pb:CK-KZ_JY167_05p029a>¶
從以益志也　九五有孚惠心勿問元吉有孚惠我德　象曰¶
有孚惠心勿問之矣惠我德大得志也　上九莫益之或擊之¶
立心勿恒凶　象曰莫益之偏辭也或擊之自外來也¶

　益者天下之大利也乾以一陽益下而爲震坤以一陰應乾¶
　而爲巽天施地生萬物咸嘉故聖人體之施益于下以利民¶
　也事無不行道無不濟故曰利有攸往利涉大川此卦巽爲¶
　體而震爲用以陽動陰之說也推其義而孔子彖之曰木道¶
　乃行夫帝出于震而齊乎巽震木之陽也巽木之陰也木道¶
　之行猶言興作靡窮舟楫之材自運也故初言大作二言享¶
　帝三言征伐四言遷國皆動眾之意也人君效此而益民旣¶
<pb:CK-KZ_JY167_05p029b>¶
　奮發于事功復沉濳于德業自然日進無疆生生不窮而徧¶
　益造化矣凡此皆益之道卽皆益之時也自消而息自窮而¶
　通本於自然之德初無矯强之爲故曰與時偕行也象取乎¶
　風雷益者雷動于前風散于後萬物皆利益之義也雷風交¶
　作天下變化物相成而爲益故恒言雷風而益言風雷者雷¶
　陽之爲也風陰之爲也陽上陰下天尊地卑之定理故曰雷¶
　風恒也若陰上陽下則陰升而助陽陽降而資陰天施地生¶
　之妙用也故曰風雷益也夫造化之道常則必變變則能常¶
　損益相乘盈虛不已知益之爲損卽知損之爲益始可以觀¶
　變而立德已見善則遷有過則改如風之入微也遷無殢念¶
<pb:CK-KZ_JY167_05p030a>¶
　如雷之𨑙發也改無停機交相益而無遺殢焉然陰利于小¶
　陽利于大初本陰也而損乾陽以益之則大矣受益最深居¶
　勤方始體夫剛德以之乎巽披誠圖報必獲大也但官薄事¶
　繁必洗心滌慮謀出萬全始無躁動之咎故曰元吉乃旡咎¶
　也二以柔中之德爲五所益此剛柔並濟之君子也剛可以¶
　決疑柔可以毖祀故王者用之以薦于上帝帝必享而獲福¶
　也前之吉言臣之吉也後之吉言王之吉也二本貞也而爻¶
　位俱柔懼不固守故中勉以永貞也三以陰居陽處非其宜¶
　據于多凶之地貽大𢪩艱咎不免也然當震之極承巽之始¶
　能以身捍天下之難而不居其功斯受益矣誠意積中志不¶
<pb:CK-KZ_JY167_05p030b>¶
　爲私故曰有孚中行道不至亢也告公用圭者歸功于上使¶
　受君之賞也四處巽之始體柔用剛卑不窮下高不居亢位¶
　雖不中以益民爲心動中機宜是能用乎中行者也以斯告¶
　公無有不從言聽計允上亦依之以遷國也初本坤體而上¶
　遷于四四本乾體而下遷于初故云遷國之象也九五居中¶
　履正益之主也上不以小利而惠民以實心下不以私恩而¶
　惠上以實德上以誠感下以誠應而民之惠我德者精神相¶
　通猶之天施地生也若上九之不行益于人而徒求益于人¶
　則爲莫益之而反有以擊之也此昧于損益之義也多矣義¶
　理之心人孰無之惟其蔽于欲則失其初心而剛德日虧本¶
<pb:CK-KZ_JY167_05p031a>¶
　根日損已故戒之曰立心勿恒凶則知吉凶之道豈由天乎¶
　哉噫天下之理益而不損則違于謙作而不止則犯乎盈天¶
　人皆棄擊之也故諸爻之言益喜益之宜也上六之言莫益¶
　卽戒益之過也然聖人不但致戒于過益之時而且存戒于¶
　受益之際言元吉于初言貞吉于二言中行于三四言有孚¶
　于三五未嘗不以益爲懼也以益爲懼則其所以獲益也終¶
　無或擊之來也利天下者宜知其戒而勉之¶

*** ☱☰(乾下兌上)¶

夬揚于王庭孚號有厲告自邑不利卽戎利有攸往　彖曰夬¶
決也剛決柔也健而說決而和　揚于王庭柔乘五剛也孚號¶
<pb:CK-KZ_JY167_05p031b>¶
有厲其危乃光也告自邑不利卽戎所尙乃窮也利有攸往剛¶
長乃終也　象曰澤上于天夬君子以施祿及下居德則忌¶
初九壯于前趾往不勝爲咎　象曰不勝而往咎也　九二惕¶
號莫夜有戎勿恤　象曰有戎勿恤得中道也　九三壯于頄¶
有凶君子夬夬獨行遇雨若濡有愠旡咎　象曰君子夬夬終¶
旡咎也　九四臀无膚其行次且牽羊悔亡聞言不信　象曰¶
其行次且位不當也聞言不信聰不明也　九五莧陸夬夬中¶
行旡咎　象曰中行旡咎中未光也　上六旡號終有凶　象¶
曰旡號之凶終不可長也¶

　夬者決也以五陽而決一陰之義其爲力固無難也然而其¶
<pb:CK-KZ_JY167_05p032a>¶
　詞之諄諄有戒者因不可以陽盛長而忘有備也此卦以乾¶
　爲體以兌爲用陽抑乎陰之說也故曰夬蓋小人而在君側¶
　必明揭其罪使判然不復與謀始無牽連黨錮之復曰揚于¶
　王庭聲小人之罪也孚于號者樹君子之朋也曰有厲兢兢¶
　惕惕以防竊據之奸也告自邑者表白遐邇無𨓜志無私眤¶
　不示隙于彼也不利卽戎者小人之處高也匪戎不去而曰¶
　不利卽戎者言戎雖當用不以爲利也苟專恃乎戎而其道¶
　不修其謀不審則勝[刀/貝]反覆之機亦未可必故不利卽戎乃¶
　利有攸往也攸往者進而決之也曰健而說決而和健以斷¶
　之不緩以失其機說以處之不輕以激其變然君子以天下¶
<pb:CK-KZ_JY167_05p032b>¶
　萬物爲一體如陽德之施無所不及其于小人亦未嘗仇視¶
　而物畜之也惟恐其剝陽以爲世道之累故不容于不去耳¶
　而矜惜之意未嘗不存故雖用壯以決之而若釋痒疴于體¶
　不少失其和也所以謀出萬全光大而有終也象取澤上于¶
　天氣蒸自上而潤及于下故謂之夬君子體之以施祿及下¶
　居德則忌蓋兌澤之氣上騰于天化成雨而下降和之至也¶
　其解炎蕩[禾*嵗]則有決小人之意而天下沾其澤也君子去小¶
　人之害物則能施德于天下其亦如造化之和也然苟自居¶
　其德不推功于眾則未免失之娼忌且亦爲羣陽之忌矣夫¶
　初之壯趾權居在下始爲令也陽方微而虞其躁動也曰不¶
<pb:CK-KZ_JY167_05p033a>¶
　勝爲咎者言前往而不勝則爲咎矣二居柔得中酌事機而¶
　惕號申其令也不任剛壯而善其能戒也曰勿恤内有備而¶
　外無患也三怠宼者也四養寇者也曰壯于頄雖義形于色¶
　而反致其疑凶之道也君子于此夬夬以致其決獨行以絕¶
　其應則不牽于私巳然與之相遇必若濡而外不爲異有愠¶
　而内不爲同斯善處小人者也四泥于和而失所係故止則¶
　不安進則不前不果于決者也故有其行次且聞言不信之¶
　謂雖勉之使進其孰我信乃爲聰不明也五乘尊以決陰如¶
　決莧陸之易然而獨居于上是可虞也勢接則彼易彌情眤¶
　則此難斷卽過于決其于中行亦無咎也天下有過剛而爲¶
<pb:CK-KZ_JY167_05p033b>¶
　中者五之中行是也上六以一陰處極其黨將盡其勢將孤¶
　而恃三爲應恃五爲比俱不相協是有號咷求免之意然戒¶
　之曰無號因終當有凶不能免也此雖上六之戒并爲三五¶
　之儆也噫夬之爲義總決一陰以全純乾也蓋陽之與陰其¶
　機相爲屈伸其數相爲勝[刀/貝]陽不長則陰不消然而陽之長¶
　也難陰之滋也易故聖人之所爲汲汲也卦詞不言吉而言¶
　利爻詞不言吉亦不言利者警戒之至恐陽德之易怠而衰¶
　也初之言爲咎也二之言勿恤也三五之言旡咎也四之言¶
　悔亡也蓋勉之也亦慰之也三與上皆言有凶者因三與上¶
　無德而私相爲應也壯頄之凶止其應陰也無號之凶絕其¶
<pb:CK-KZ_JY167_05p034a>¶
　援陽也或曰造化之運行也不能無陰天之生才也不能無¶
　小人易何以絕之之深也君子曰數乖于心則造化或有所¶
　屈道終其用則人事亦有所伸聖人不能使有陽而無陰理¶
　也然能使陰之終不勝陽亦理也聖人不能使小人盡去于¶
　天下勢也能使小人盡去于朝亦勢也故四凶之在剛之未¶
　長也比屋之封剛之乃終也則聖人之扶陽抑陰以健而說¶
　決而和其用意也亦可謂深切而明備已哉¶

*** ☰☵(巽下乾上)¶

姤女壯勿用取女　彖曰姤遇也柔遇剛也　勿用取女不可¶
與長也　天地相遇品物咸章也　剛遇中正天下大行也¶
<pb:CK-KZ_JY167_05p034b>¶
姤之時義大矣哉　象曰天下有風姤后以施命誥四方　初¶
六繫于金柅貞吉有攸往見凶羸豕孚蹢躅　象曰繫于金柅¶
柔道牽也　九二包有魚旡咎不利賓　象曰包有魚義不及¶
賓也　九三臀無膚其行次且厲旡大咎　象曰其行次且行¶
未牽也　九四包旡魚起凶　象曰旡魚之凶遠民也　九五¶
以𣏌包𤓰含章有隕自天　象曰九五含章中正也有隕自天¶
志不舍命也　上九姤其角吝旡咎　象曰姤其角上窮吝也¶

　姤之言遇也夬方決于上而姤復生于下陰有心于合而陽¶
　不擬其來出于不期之遇也此卦以巽爲體以乾爲用陰[卄/(&#xE553;-圭+戊)]¶
　于陽之說也夫陽來爲復内之也陰生爲遇外之也五陽外¶
<pb:CK-KZ_JY167_05p035a>¶
　入爲微虞之也一陰内伏爲壯防之也防而爲之慮故曰女¶
　壯虞而爲之謀故曰朋來陽之性介而易孤陰之性牽而善¶
　媚以一柔而遇五剛陰挾其私陽無其主則能借其勢以爲¶
　壯也陽弛其勢而陰滋其類[卄/(&#xE553;-圭+戊)]貞之謀以蓄君子被害機不¶
　免也自此而如卦之爲遯爲否爲剥爲坤陰盛長而陽消落¶
　也故曰勿用取女恐爲所乘也此聖人之所以愼于遇也然¶
　而遇之爲義又不可廢雖陰陽有淑慝之分私遇不可有而¶
　陰陽有相須之機正遇又不可無故曰天地相遇品物咸章¶
　剛遇中正天下大行也以剛遇中正之柔猶男得幽貞之女¶
　則人倫物化由茲大行不然則爲亢爲戾萬品庶物無由章¶
<pb:CK-KZ_JY167_05p035b>¶
　顯矣故遇不可無也不可苟也遇而正則陽道得行遇而不¶
　正則陽道將消其辨在乎幾微之際不可不愼也象取爲天¶
　下有風虛動而合故爲之姤如后以施命誥四方之義蓋天¶
　至高也物至卑也天之于物也以風動而後合也后至尊也¶
　民至卑也后之于民也必以命誥而後遇也風無所不觸命¶
　無所不達道之大行也然而可虞者伏矣風自下而上則爲¶
　陽德之升自上而下則爲陽氣之降此陰之將壯也后之施¶
　命豈得已哉上世言德而不言化中古言化而不言命如以¶
　誥命四方者事不能無虞也已且姤以柔遇剛非正道也初¶
　爲陰遇之主陰不能以不牽而又不可以不正故不繫于正¶
<pb:CK-KZ_JY167_05p036a>¶
　應乃爲得吉若不牽于一而務進不已凶之道也初本不貞¶
　之陰惟務于躁動必且爲羸豕之蹢躅失其所牽矣柅在車¶
　下所以止輪軸之不動也以金爲之則剛且靜所以喻君子¶
　也羸豕謂牝豕也羣豕之中豭强而牝弱故謂之羸豕所以¶
　喻小人也二遇于初最先者也以陽納陰以正防之使不得¶
　𨓜故爲包有魚此微以制之之象也然陰可包也不可賓也¶
　賓之則違勿用之戒明矣故曰義不及賓也三說乎初而承¶
　乘皆剛故居則不安行則不進其象然也然道雖過危履則¶
　得位苟安于不遇而能自守雖厲而無大咎也四與初遇柔¶
　不能制如有其魚而故失之也失其所應以靜爲宜設或妄¶
<pb:CK-KZ_JY167_05p036b>¶
　動凶不免也五居陽明之位下制一陰之微猶以高大之𣏌¶
　包覆善潰之𤓰其勢甚易而其道不可不盡也故必含晦章¶
　美不露聲色默以制之其來也不能芽其去也不能孽始人¶
　事已盡天運漸回姤將轉而爲乾矣有隕自天如天之隕乎¶
　物無微不盡者也上九居高自亢無位獨立如姤其角之象¶
　然角非遇物之具也以角爲遇其遇窮矣曰吝幸旣無所遇¶
　亦無比匪之傷何咎之有是卦本以陰遇陽而二則得位有¶
　制不溺于遇者也三與上九無德無位則不與之遇者也是¶
　皆可免于咎也四失其應而强以求遇所以凶也五之含章¶
　有隕其得制遇之道者乎雖然其視聖人作而萬物覩之氣¶
<pb:CK-KZ_JY167_05p037a>¶
　象遠矣故易之所虞也遇爲天下相合之機亦有君子與小¶
　人之別苟不深慮預防先以中正之德自持其流于比眤之¶
　失也多矣¶

*** ☱☷(坤下兌上)¶

萃亨王假有廟利見大人亨利貞用大牲吉利有攸往　彖曰¶
萃聚也順以說剛中而應故聚也　王假有廟致孝享也利見¶
大人亨聚以正也用大牲吉利有攸往順天命也　觀其所聚¶
而天地萬物之情可見矣　象曰澤上于地萃君子以除戎器¶
戒不虞　初六有孚不終乃亂乃萃若號一握爲笑勿恤往旡¶
咎　象曰乃亂乃萃其志亂也　六二引吉旡咎孚乃利用禴¶
<pb:CK-KZ_JY167_05p037b>¶
　象曰引吉旡咎中未變也　六三萃如嗟如旡攸利往旡咎¶
小吝　象曰往旡咎上巽也　九四大吉旡咎　象曰大吉旡¶
咎位不當也　九五萃有位旡咎匪孚元永貞悔亡　象曰萃¶
有位志未光也　上六齎咨涕洟旡咎　象曰齎咨涕洟未安¶
上也¶

　萃者盡萃之義專爲君親之道言之道莫大乎尊親誠不越¶
　乎萃聚得其義而守之以順以說故曰萃亨王假有廟順以¶
　說之極也但順而說則或有邪佞偏比之私故必歸之以正¶
　以公也利見大人亨利貞則言正也用大牲吉則言公也以¶
　正以公則利有攸往可以濟天下之事矣此卦以坤爲體以¶
<pb:CK-KZ_JY167_05p038a>¶
　兌爲用陰說乎陽之說也夫陰說乎陽且剛中而應則說而¶
　主之以剛剛而不違乎中以斯爲應故得聚也用大牲吉者¶
　則惠及于人而人心以順也人心旣順道隆則與之而俱隆¶
　時行則與之而俱行故利有攸往也然順人心者所以順天¶
　命也天命順已則天地萬物之情豈不可見于流行動靜之¶
　間也哉天地之所以爲萃者情也故天人之綰合不在形相¶
　比而在情相通幽明之理非情不洽堂亷之際非情不交天¶
　地之遠非情不格萬物之多非情不化則知情之爲用根于¶
　天命之先也象以澤上于地故名爲萃地者萬物之所成也¶
　澤者眾水之所聚也聖人體之以除戎器戒不虞何也蓋澤¶
<pb:CK-KZ_JY167_05p038b>¶
　聚必潰治潰之道在于隄防物聚則爭息爭之道在于有備¶
　戒不虞者正爲保終萃也萃之爲卦二陽比于中而羣陰萃¶
　之茲君臣合德萬物孚感之時也然而聖人不以之自喜也¶
　故于陰之求萃也以傾邪爲戒陽之主萃也以强亢爲戒恐¶
　盛聚之易耗必以誠以順乃能保其萃之永吉也初以陰柔¶
　不能固守心志惑亂爲有孚不終之象又若呼號正應而從¶
　違莫決自爲眾所笑也然號之者正也笑之者妄也苟自矢¶
　其誠不恤眾笑往無咎已二雜于二陰之間似有狥友忘君¶
　之咎然以其中心言之是引二陰以萃于五當得集賢廣益¶
　之吉終無背公植黨之咎也且殫其忠愛之誠猶可格神而¶
<pb:CK-KZ_JY167_05p039a>¶
　用禴也三才德不足人莫與萃欲求比于權貴而勢不得萃¶
　徒爲萃如嗟如之困不剛不正竟其從上之心終不得從上¶
　之益者也四上比九五下比眾陰如得其萃已但權之所集¶
　者卽咎之所歸必貞以事上義以使民始得其吉五居尊位¶
　爲四陽所承三陰所仰是得民之萃也然人之萃我者以位¶
　我之自萃者以德設有未孚復多離間之情惟修德聚人則¶
　政行化洽可以孚天下而悔亡矣上當萃反之時且陰柔無¶
　主求萃不得將爲孤立之危如齎咨涕洟之象能晏然自安¶
　于上乎故曰上未安也總而論之萃之皆不得其情者也初¶
　之若號正而不終者也三之嗟如不正而棄者也上之齎咨¶
<pb:CK-KZ_JY167_05p039b>¶
　涕洟不正而未安者也但物之求萃順也陰之欲萃于陽順¶
　也卽安于不萃也亦順也故曰旡咎若二之所居正也所應¶
　正也而亦曰旡咎以其介于不正之間也以陰居陰志于靜¶
　退是與眾聚而有異操者也人之多僻獨守則危變節則悖¶
　必誠意引人互相孚契始無偏倚駁雜之害初之乃亂乃萃¶
　姤媢之徒也二能以中正引之情孚于萃亦可爲君子也一¶
　握爲笑者羣陰相聚笑其不知止也萃于四者權之所趨也¶
　四當萃時或私其萃于已則咎苟歸其萃于上則吉此以臣¶
　道言之也至于二言引吉五言大永貞者引則廣善以及人¶
　大則宏善以盡物也是故保天下之萃者非大法小亷君明¶
<pb:CK-KZ_JY167_05p040a>¶
　臣良不能也如二之引吉四之大吉此大小協恭也二以孚¶
　爲利五以匪孚爲戒此君臣合德也然萃天下者以其時而¶
　所以爲天下之萃者非以其情哉聖人于至順之時猶爲不¶
　虞之備以眾萃之日而先爲易散之防而易之爲慮也深至¶
　矣¶

*** ☷☴(巽下坤上)¶

升元亨用見大人勿恤南征吉　彖曰柔以時升　巽而順剛¶
中而應是以大亨　用見大人勿恤有慶也南征吉志行也¶
象曰地中生木升君子以順德積小以高大　初六允升大吉¶
　象曰允升大吉上合志也　九二孚乃利用禴旡咎　象曰¶
<pb:CK-KZ_JY167_05p040b>¶
九二之孚有喜也　九三升虛邑　象曰升虛邑旡所疑也¶
六四王用享于岐山吉旡咎　象曰王用享于岐山順事也¶
六五貞吉升階　象曰貞吉升階大得志也　上六冥升利于¶
不息之貞　象曰冥升在上消不富也¶

　升者上進之象也夫君子當在下之時積德立行日益日顯¶
　一旦乘時奮進自有大通一致之合故得元亨用此道以施¶
　爲自然上下交洽功業丕著徵于利見之時矣阻抑之患可¶
　勿恤也此卦以坤爲體以巽爲用陰順乎陽之說也夫升之¶
　爲義以柔嘉之德當昌明之會乘時而進蓋不可䝉蔽失之¶
　也如升不以時則爲竊據時至不升則爲懦闇惟以時升利¶
<pb:CK-KZ_JY167_05p041a>¶
　見則逢樂道之君南征則得相時之哲眞所謂量可而進不¶
　失其時升之巽而順者也以巽順而升内旣沉濳以觀理外¶
　又從容以候時剛不違中是以得大亨也曰用見大人勿恤¶
　者蓋陽當在下未孚之際不免于憂故用見九五之大人則¶
　勿恤也勿恤者下得上而慶也南征者上得下而行也南爲¶
　陽明征則剛健以坤趨乾順時而行也若以陰之陰彌足其¶
　闇志弗行也象取爲地中生木漸以高大升之象也君子體¶
　此洗心滌慮每事不輕于游忽以幾希之存漸入于危微精¶
　一之關以幽獨之致直抵于中和位育之妙積之以至于高¶
　大爲本斯爲柔順而能愼者也如初爻有謙順之德不先升¶
<pb:CK-KZ_JY167_05p041b>¶
　而躁進其信于二也二之用禴矢志精誠不事虛文以事焉¶
　乃孚于五也信于剛則不爲援孚于柔則不爲亢小臣行志¶
　大臣效忠無不順也三以陽剛之德而際雍熙之會且巽順¶
　處躬以是而升下之陽有助上之陰不拒如入無人之邑莫¶
　能禦也四以陰居柔處升之際履順之始而最近于君且下¶
　體三爻皆因之上升者也若能誠敬率之以事上如王者之¶
　合萃以孚鬼神則吉而旡咎也二之用禴四之用享皆取其¶
　誠意交于上也不言升者二應五四承五避逼上之嫌也六¶
　五之升升于治也居柔應剛利在于貞旣得其正則治道可¶
　次第而舉矣曰升階者升有序也上六之冥升以陰居升極¶
<pb:CK-KZ_JY167_05p042a>¶
　沉迷利欲而不知止當時暮而猶思進也然居順之極亦非¶
　競進者也因上柔下剛以身調劑勢不能遂故也惟孳孳爲¶
　善利在于不息之貞而已貞而能久豈貪昧哉噫君子之升¶
　升以德也雖以德爲升然亦未聞有無所援而能升者但未¶
　援之時不可虛聲動人全要工夫愼密精氣相通抱𢎞毅之¶
　才孚于未升之先守柔順之德展于已升之後如是致君澤¶
　民之志可大行而無窒礙也矣故前之曰允曰孚後之曰亨¶
　曰貞皆勉以德而不輕于進也三無所勉者正以其巽順得¶
　中不待勉也¶

*** ☱☵(坎下兌上)¶
<pb:CK-KZ_JY167_05p042b>¶

困亨貞大人吉旡咎有言不信　彖曰困剛揜也　險以說困¶
而不失其所亨其唯君子乎貞大人吉以剛中也有言不信尙¶
口乃窮也　象曰澤旡水困君子以致命遂志　初六臀困于¶
株木入于幽谷三𡻕不覿　象曰入于幽谷幽不明也　九二¶
困于酒食朱𥿈方來利用享祀征凶旡咎　象曰困于酒食中¶
有慶也　六三困于石據于蒺藜入于其宮不見其妻凶　象¶
曰據于蒺藜乘剛也入于其宮不見其妻不祥也　九四來徐¶
徐困于金車吝有終　象曰來徐徐志在下也雖不當位有與¶
也　九五劓刖困于赤𥿈乃徐有說利用祭祀　象曰劓刖志¶
未得也乃徐有說以中直也利用祭祀受福也　上六困于葛¶
<pb:CK-KZ_JY167_05p043a>¶
藟於臲卼曰動悔有悔征吉　象曰困於葛藟未當也動悔有¶
悔吉行也¶

　困者窮也窮不足爲困困在不能自振其窮耳蓋天地之氣¶
　由西而北則漸趨于陽由北而西則退守于陰窮變之道固¶
　如是也此卦兌爲體而坎爲用乃陰掩于陽陽溺乎陰之說¶
　也兌陰爲柔坎陽爲剛坎在兌下是剛見掩于柔也非有大¶
　涵養者其能怡然守正身處困而道自亨也哉故心不能亨¶
　徒爲憤世之語誰能信之益取窮困而已以六爻言之則九¶
　二爲二陰所揜四五爲上六所揜剛應升進今揜而不施其¶
　猶君子爲小人所蔽窮之象也坎險兌悅處險而不改其悅¶
<pb:CK-KZ_JY167_05p043b>¶
　猶處貧而不改其樂則君子之道也然其所以悅者由剛而¶
　能正不失其中正而能大不違其體可以濟物可以修己故¶
　曰貞大人吉以剛中也以正大之道施之于身行之于物待¶
　其自感雖困而不失其亨也蓋困之移人每乘于柔荏柔荏¶
　則沾戀沾戀則多牽故貴于剛困之撓人又乘于矜激矜激¶
　則虛憍虛憍則易至耗折故貴于中剛與中合則操守固而¶
　涵養純厯久而自亨也如急于求通借口說爲筌蹄則招忌¶
　致疑彌見其困耳吁嗟口非所以濟困也有言不信則標榜¶
　之議盛于一時而黨錮遂起君子之節不能復振其違尙口¶
　之盛也多矣且坎下兌上境遇旣逆數當隱默勿求自明可¶
<pb:CK-KZ_JY167_05p044a>¶
　也苟爲之尙口徒激人之怒滋已之危倍取窮困而已豈剛¶
　中之君子哉且困之體剛掩乎柔也卦中以三爻之柔揜三¶
　爻之剛非特剛困而柔亦困矣柔之困也以犯剛爲忌須退¶
　守以爲安剛之困也以躁動爲戒惟固守以爲福葢陰困其¶
　宜也陽困其變也初以陰居下欲三爲應二隔其路進不能¶
　以觀變退不能以守順將坐于困窮而不得所安也然困而¶
　自遯不傷夫陽得其所避也故不言凶咎也二以剛中之德¶
　而任濟困之勞又能居謙處靜爲德之盛恩寵並隆物所歸¶
　也且坎居北方之位也朱𥿈南方之物也離之應坎通塞之¶
　間也宜竭誠稱職如用享祀則吉然必待機緣之自至耳苟¶
<pb:CK-KZ_JY167_05p044b>¶
　不安處俟命先往求之則降志隕節凶自取也咎將安歸乎¶
　困奪于先名驅于後君子之所宜愼也三才德不足以處困¶
　又陰體而承陽用小人而志武者也且二欲推四以上進四¶
　又欲退二以圖安三處其間進廹乎四則如戴石退據乎二¶
　則如坐剌困之甚也然其犯剛之志猶未已也有傷而進無¶
　變而求六已征矣而猶欲合之爲助其孰與應故曰入于宮¶
　不見其妻也且入不如初征不如六困而有害者也四才德¶
　不足惟冀援于人就其志在初而初又隔于二則所以來彼¶
　者徐徐也無偶求行雖已有堅利之具不行也故曰困于金¶
　車吝也然以陽居陰履謙能守二必不爭初亦不判事有終¶
<pb:CK-KZ_JY167_05p045a>¶
　也九五以陽居陽而所乘之四與所應之二又皆剛壯則爲¶
　用武之君也但用武之君爲上陰所揜如權奸䝉蔽之意未¶
　免忿其不恭致其刑威殆有傷痍之見故曰劓刖也旣爲所¶
　傷則無所用象爲赤𥿈之困猶幸資性英明剛中說體不動¶
　身色而畔援之黨久而自消故曰乃徐有說也得其說而孚¶
　以至誠反受天下之福已上居困極才弱窮時欲動不得解¶
　欲靜不得安如困于葛藟于臲卼也然窮當思變苟知剛之¶
　不可乘必改計而去之吉之道也嗚呼平城之圍赤𥿈之困¶
　也兩階千羽卽所謂利用祭祀也然諸爻之相應詞或相襲¶
　而旨各有所歸如九二之征凶以進爲征也上六之征吉以¶
<pb:CK-KZ_JY167_05p045b>¶
　退爲征也此貴陽而賤陰也貴陽則欲其愼于進賤陰則欲¶
　其安于退也曰困于酒食志不遂而困于惠也困于金車勢¶
　有阻而困于行也困于赤𥿈權有奪而困于治也總居下者¶
　澤不及物則困居上者治不及遠則困也至于陰之困也曰¶
　不覿曰不見其妻曰動有悔皆言困濫而不能守躬也陽之¶
　困也則曰方來曰有終曰有說雖當困而能自振其困也故¶
　困者小人之所爲困君子無困也語云聖人無憂地斯言其¶
　信然也¶

*** ☵☴(巽下坎上)¶

井改邑不改井旡喪旡得往來井井汔至亦未繘井羸其瓶凶¶
<pb:CK-KZ_JY167_05p046a>¶
　彖曰巽乎水而上水井井養而不窮也　改邑不改井乃以¶
剛中也汔至亦未繘井未有功也羸其瓶是以凶也　象曰木¶
上有水井君子以勞民勸相　初六井泥不食舊井旡禽　象¶
曰井泥不食下也舊井旡禽時舍也　九二井谷射鮒甕敝漏¶
　象曰井谷射鮒旡與也　九三井渫不食爲我心惻可用汲¶
王明並受其福　象曰井渫不食行惻也求王明受福也　六¶
四井甃旡咎　象曰井甃旡咎修井也　九五井洌寒泉食¶
象曰寒泉之食中正也　上六井收勿幕有孚元吉　象曰元¶
吉在上大成也¶

　井之繼困以其體有守而不窮道有常而不遷行藏有時德¶
<pb:CK-KZ_JY167_05p046b>¶
　之最善者也六爻之詞皆無凶咎者以井之爲物見用于人¶
　而不求自用也卦言羸其瓶凶者不用者之凶也非井之凶¶
　也無喪無得往來井井蓋無喪則無凶無得則無吉也此卦¶
　巽爲體而坎爲用陰資乎陽之說也卦名井者以木之根荄¶
　入于坎水之中以水之膏潤溢于巽木之上其出也有源其¶
　施也不匱養之有度用之不窮先王以良心而運爲良法也¶
　但天一之水爲坎坎水汪洋易失其貞若德性未堅難以持¶
　守意見偏執易于紛更必以剛中之德制之始冬温而夏涼¶
　不變于寒暑不剝于風雨能保其貞也羸其瓶者卽改井之¶
　爲也改井者卽無剛中之德而不能全其器也巳象以木上¶
<pb:CK-KZ_JY167_05p047a>¶
　有水浸長上行井之象也造化以五德用事而水爲之[糸*已]木¶
　爲之行故水木之爲用相通也當閉藏之時則木氣入于水¶
　中而井爲温及發生之時則木氣出于水上而井爲涼木氣¶
　之伏溢惟井司其宜也且陽之上生一陽謂之太陽生一陰¶
　謂之少陰陰之上生一陽謂之少陽生一陰謂之太陰少陽¶
　之上生一陽而爲巽又生一陰而爲坎巽五坎六坎在巽上¶
　故曰木上有水也水獨言井者惟井之爲德不失坎之眞性¶
　也君子體此以之勞民勸相制其田里教其樹畜竭爲興發¶
　補助之用所謂養而不窮也養則民不困而吾道亦不困此¶
　井之所以繼困也井自下而上出功成于上吉歸于上故上¶
<pb:CK-KZ_JY167_05p047b>¶
　六言元吉者以及物也物之吉也非井之吉也君子出而能¶
　濟天下之眾者義猶是也夫君子以天下爲體者也隱非甘¶
　下也出非好上也會逢其適不得不然也然而道之成也必¶
　成于出故井之爲義以出爲貴也初無養人之德不足以爲¶
　世用如舊井無禽爲人所棄而泥蟠之象也二有養人之德¶
　而汲引無人不能澤物如井谷注于鮒敝甕漏于下卽少有¶
　所長亦僅浮沉于閭里之際也三德足以澤民但遭時之違¶
　不能見用于明主徒惻然心曲是爲可食而不得食也四潔¶
　于内而飾于外日新之德以浴其功如井之甃然體用無𡚁¶
　可謂修身而見于世者也五剛中居尊志高行潔淵泉之德¶
<pb:CK-KZ_JY167_05p048a>¶
　甘而可食純粹之功澄而不滓故曰井洌寒泉食養之之體¶
　已立矣而用猶未廣也至上六之井收勿幕自裕其用羣利¶
　其有導民之利而不窮任民之取而不禁實德相孚博施不¶
　匱大善之吉非其人而誰與歸也雖然君子施澤於天下則¶
　天下受其利君子無利也卽其澤不獲施於天下亦不用者¶
　之責終非君子之咎也故井之成成於德也有遯世不見之¶
　精神始有萬物皆覩之氣象則知君子善養天下在善養其¶
　德以全用不輕變遷其志以違天者也¶

*** ☱☲(離下兌上)¶

革巳日乃孚元亨利貞悔亡　彖曰革水火相息二女同居其¶
<pb:CK-KZ_JY167_05p048b>¶
志不相得曰革　已日乃孚革而信之文明以說大亨以正革¶
而當其悔乃亡　天地革而四時成湯武革命順乎天而應乎¶
人革之時大矣哉　象曰澤中有火革君子以治厯明時　初¶
九鞏用黃牛之革　象曰鞏用黃牛不可以有爲也　六二已¶
日乃革之征吉旡咎　象曰已日革之行有嘉也　九三征凶¶
貞厲革言三就有孚　象曰革言三就又何之矣　九四悔亡¶
有孚改命吉　象曰改命之吉信志也　九五大人虎變未占¶
有孚　象曰大人虎變其文炳也　上六君子豹變小人革面¶
征凶居貞吉　象曰君子豹變其文蔚也小人革面順以從君¶
也¶
<pb:CK-KZ_JY167_05p049a>¶

　革者天地之變也天地不變則聖人遵養時晦而不變故變¶
　非聖人之得已也此卦離爲體而兌爲用兩陰俱柔中少不¶
　相得之說也象取乎澤中有火若澤中有火非正也所謂陽¶
　氷不冶陰火濳然大澤之中或常有之且兌爲少陰自非北¶
　方之正水而情激於性用以敵南方之正火火氣旣盛水不¶
　能制而生變也故曰水火相息此勢窮而生變之謂也然變¶
　之所生生於不合也以中少二女同居失序志不相得則必¶
　至乖戾相尅相尅不止必相離而變革矣雖然天下之事苟¶
　不至於如水火如二女聖人豈樂於革哉聖人者因天地之¶
　變而爲之變也變革之道以規易矩以𤥨爲樸協贊化育而¶
<pb:CK-KZ_JY167_05p049b>¶
　與天下更始必誠信相孚非可强革者也釋經之義曰已日¶
　乃革亨利悔亡此言日有十二時循迴已久而陰陽終始自¶
　有相生相息之道陽之息機於此卽陰之變化於此謂之已¶
　日正原始要終推所以生究所以息變無不盡不使其有性¶
　情之違也性情相符便非妄革則知精神所運天且弗違而¶
　况於人有不孚乎孚於萬民則大而且通孚於萬世則利而¶
　可久悔其亡哉然内外旣相信從已是非文明以說不能也¶
　文明則能經緯於事宜照徹於物理悅則相化於情性而不¶
　拂乎時勢總時勢所至卽義理所在也義理所在卽天地之¶
　心所寄也况天下之變革由於人心之變革也故曰湯武革¶
<pb:CK-KZ_JY167_05p050a>¶
　命順乎天而應乎人如天不順人不應南巢牧野之師何舉¶
　哉始知湯武用革其以夏桀商辛爲水火爲二女也象曰澤¶
　中有火水能滅火此言時之不能不變猶日之不能不已也¶
　聖人體此以天道人事準于危微變革之交以時爲七政之¶
　要惟明以知時悅以順時亨以宜時貞以守時把競競業業¶
　之心推于天旋地轉之會者是亦不得已也故曰變非聖人¶
　之得已也因天地之變而爲之變也且革當初事之始法未¶
　甚𡚁時猶有待位列諸爻在下者有議革之思在上者當主¶
　革之任是以初居下位革機雖動事未可爲宜中順以守成¶
　不可躁妄以應變故曰鞏用黃牛之革鞏者革其堅仭毋輕¶
<pb:CK-KZ_JY167_05p050b>¶
　變焉二得其中上應乎剛革其時也以柔順之德濟以文明¶
　之用征吉旡咎然陰不先唱臣不居首日已日乃革則主其¶
　詳也從其順也革道庶幾矣夫君上之革孚于已日之前也¶
　臣下之革革于已日之後也以緩爲革從容愼重便無紛擾¶
　之咎已三處離之極居下之上性過乎剛躁動于革以是而¶
　往未孚于人征則有凶雖正亦厲也彼之爲病因不審其機¶
　耳故曰革言三就就之猶云乎思也三思而不輕變則革孚¶
　于人心矣所以二征之吉者柔當上也三征之凶者剛忌進¶
　也四值變更之際不嫌于過中又當處上之下利于剛正有¶
　張弛之才無偏倚之用自然積𡚁盡洗而悔亡矣然必有信¶
<pb:CK-KZ_JY167_05p051a>¶
　下之志而後爲改上之命則命無不行而革故鼎新之治成¶
　矣五以大人之德爲革之主損益千古斟酌百王文章之美¶
　炳燿塵寰以龍飛之德濟之以虎變之威明著動變有孚之¶
　慶豈待占決哉當此時三之有孚求孚于上也四之有孚克¶
　孚于下也五之有孚合上下而端信從也上六剛柔得中此¶
　當革道之已成者也上有革命創制之主下有嘉猷潤色之¶
　臣蔚然其文如豹變也然虎變文章之大者也豹變文章之¶
　小者也君之神理寄于經綸臣之學術宣于法令由是人皆¶
　遷善毓德而風移俗化矣曰小人革面者因革道已成道德¶
　積于中而英華發于外貴在無爲不用過激故居貞則爲吉¶
<pb:CK-KZ_JY167_05p051b>¶
　躁擾則爲凶也嗚呼聖人非樂變也疇不欲遘堯而逢舜哉¶
　其如時勢何湯武而用黃牛之革也堯舜以爲辜矣故虎變¶
　亦非得已也變而復征湯武亦不爲也噫末季之變革紛然¶
　不一如九三之躁競與上六之征凶者往往而見此皆無其¶
　才而逞其欲有其位而不善其用等而論之棄于堯舜固遠¶
　矣比之湯武亦僅有其事而無其德者也悲夫¶

*** ☲☴(巽下離上)¶

鼎元吉亨　彖曰鼎象也以木巽火亨飪也聖人亨以享上帝¶
而大亨以養聖賢　巽而耳目聰明柔進而上行得中而應乎¶
剛是以元亨　象曰木上有火鼎君子以正位𤁒命　初六鼎¶
<pb:CK-KZ_JY167_05p052a>¶
顚趾利出否得妾以其子旡咎　象曰鼎顚趾未悖也利出否¶
以從貴也　九二鼎有實我仇有疾不我能卽吉　象曰鼎有¶
實愼所之也我仇有疾終旡尤也　九三鼎耳革其行塞雉膏¶
不食方雨虧悔終吉　象曰鼎耳革失其義也　九四鼎折足¶
覆公餗其形渥凶　象曰覆公餗信如何也　六五鼎黃耳金¶
[金*𤣥]利貞　象曰鼎黃耳中以爲實也　上九鼎玉[金*𤣥]大吉旡不¶
利　象曰玉[金*𤣥]在上剛柔節也¶

　鼎者象也貴重以昭其德也聖人畫卦不專取象而象無不¶
　該義與象合則因象以名卦也體之曰耳也[金*𤣥]也腹也足也¶
　因卦之畫似之而爻之義不必泥也所謂不可爲典要也井¶
<pb:CK-KZ_JY167_05p052b>¶
　與鼎之象民用之大者也民用之大而主鼎者當以德爲重¶
　經綸調爕不失于偏倚可永保其元亨也此卦巽爲體而離¶
　爲用陰成乎陽之說也夫聖人制器尙象因木上有火鼎之¶
　體立矣天顯其象人終其能鼎之用成矣然凝天命而係人¶
　心則其用豈小哉故享上帝以報功必鼎烹以達其誠養聖¶
　賢以崇德必鼎烹以將其敬内巽外離旣沉濳而人義理又¶
　聰明而觸事機鼎之用也備矣且五以徽柔而履大寶之尊¶
　二以剛明而承重器之任是以得元亨也象以火生木上烹¶
　餁所宜鼎之象也君子禮卑法地智崇效天以柔順之德爲¶
　聰明之用所以能正位𤁒命也民受天地之中以生故謂之¶
<pb:CK-KZ_JY167_05p053a>¶
　用中之爲用見于其位君臣上下各正所居之位則不失天¶
　命也位正而命凝鼎成而形養其義甯有二哉鼎之貴上也¶
　猶井也其待用也有次不可紊也如初爲四應才弱不足以¶
　勝任失臣道之宜有顚趾之悖也苟爲之警戒震動去其柔¶
　靡以從陽剛之貴則爲出否之利有得妾以其子之幸也妾¶
　之事夫子之事父居勞惟先執役惟賤乃爲宜也故旡咎九¶
　二實德積中其器巳固但密邇于初不免有小人之侵逼故¶
　曰仇有疾也言仇其所疾殆不使安于鼎也若剛中自守不¶
　惡而嚴戒其不卽而疾我則輔鼎之功成矣三才全德備可¶
　以食天下之奉也但舍其君而不事雖有雉膏之美而不能¶
<pb:CK-KZ_JY167_05p053b>¶
　食然藴其德者久而必彰守其道者其終必遇當獲方雨之¶
　吉而虧其不仕之悔也四膺重器之任實無自立之才况任¶
　匪人而敗公事鼎爲折足覆餗之凶也但形之沾濡卽不可¶
　以享帝養賢則素所期許者失之遠矣五虛中用賢由于至¶
　隱崇大道以官其能知正用以重其器鼎之命永凝也雖然¶
　鼎惟剛可以受火之用若過剛亦損于木之體必精明温潤¶
　合而爲一始成玉[金*𤣥]之象此爲不吐不茹剛柔相濟相道得¶
　而大典成也已舉而論之初居下位曰利出否者治無位之¶
　奸也二居尊位曰仇有疾者繩有位之奸也三之過剛居變¶
　革之時求治太急而下無所應者也四居柔乘剛承上而應¶
<pb:CK-KZ_JY167_05p054a>¶
　初者也惜其知小謀大不堪重任所以辱及其身也五體柔¶
　而任剛以金爲[金*𤣥]能濟以剛也上體剛用柔以玉爲[金*𤣥]能節¶
　以和也柔以制剛患其不貞剛以節和無不利矣嗚呼井之¶
　與鼎水火之用也水之貴通也火之貴節也收以上水通之¶
　也玉以鎭火節之也故二卦之上爻所以皆言元吉也¶

*** ☳☳(震下震上)¶

震亨震來虩虩笑言啞啞震驚百里不喪匕鬯　彖曰震亨¶
震來虩虩恐致福也笑言啞啞後有則也　震驚百里驚遠而¶
懼邇也出可以守宗廟社稷以爲祭主也　象曰洊雷震君子¶
以恐懼修省　初九震來虩虩後笑言啞啞吉　象曰震來虩¶
<pb:CK-KZ_JY167_05p054b>¶
虩恐致福也笑言啞啞後有則也　六二震來厲億喪貝躋于¶
九陵勿逐七日得　象曰震來厲乘剛也　六三震蘇蘇震行¶
旡眚　象曰震蘇蘇位不當也　九四震遂泥　象曰震遂泥¶
未光也　六五震往來厲億旡喪有事　象曰震往來厲危行¶
也其事在中大旡喪也　上六震索索視矍矍征凶震不于其¶
躬于其鄰旡咎婚媾有言　象曰震索索中未得也雖凶旡咎¶
畏鄰戒也¶

　坤求于乾得其初爻而爲震震爲乾之長男六子之最先也¶
　陽氣盛畜而遏于二陰故震𨑙而爲雷也夫能震則危者使¶
　平伏者使起有亨道焉人主心存恐懼不敢萌怠荒之念卽¶
<pb:CK-KZ_JY167_05p055a>¶
　有禍患之來而神明在躬如主祭者匕鬯在執也此震之爲¶
　卦上下重震陽奮乎陰之說也陽之不可下天地之道也陽¶
　之不終下天地之機也故柔而乘剛所必震也猶小人之乘¶
　君子人欲之蔽天理二時之厄也而終不能以掩正也但當¶
　震未來之先必虩虩然常存惕厲之思而後能笑語優游得¶
　處事之則也惟其有則則才足以任天下之重德足以副宗¶
　社之靈名稱丕震如雷聲之遠邇共驚也象以雷聲洊至奮¶
　𨑙不遑震之象也君子體此于變動之來先存心凛烈修治¶
　其身思省其過蓋君子敬天之心已篤于平時而畏天之威¶
　益嚴于今日之謂也震之六爻初與四爲主而四之震處于¶
<pb:CK-KZ_JY167_05p055b>¶
　上下重陰之中有互艮之體上有所震下有所牽不若初陽¶
　之能自主也故初曰啞啞笑語自如也四曰遂泥沉溺不返¶
　也二在初陽之上故曰來厲五在四陽之上故曰往來厲或¶
　往或來雖其來厲而實緩也二喪其貝失其位也五居陽位¶
　不可失也故曰億無喪也億者大也象所以言大無喪也二¶
　之躋于九陵危險之極也又曰七日得者柔順中正足以自¶
　守故復其位也五之曰有事者戒其操心以危慮患以深之¶
　道也三遠乎初則震蘇蘇而聲漸緩矣然必戰兢惕厲避其¶
　乘剛之逆則可以無眚也上居最遠又當四之不震則震索¶
　索而無聲矣但其陰柔之質常懷恐懼瞻視徬徨猶矍矍然¶
<pb:CK-KZ_JY167_05p056a>¶
　也曰征凶者上無所征必返而救三也返而救之逆用其剛¶
　所以凶也若不往救則止于震鄰雖失婚媾之情不失奉陽¶
　之義卽有言奚恤也蓋陽可避也不可逆也扶陽抑陰聖人¶
　之心也卽天地之心也或曰初爲震主不先儆惕反笑言啞¶
　啞者何也此尊陽之義也陽居其吉陰居其凶宜也二曰七¶
　日得三日無眚五曰無喪上曰無咎者何也戒其變動之時¶
　有恐懼而無𨓜豫也噫臣之事君小人之事君子恐懼自存¶
　則何危也故危所以致安也安所以召危也危而後知危者¶
　下也不危而預知危者上也諸爻之義皆危而知危者也非¶
　不危而知危者也故旡咎也亦旡吉也若夫震驚百里不喪¶
<pb:CK-KZ_JY167_05p056b>¶
　匕鬯者則不危而知危者也以安爲危則不以危爲危也是¶
　可以爲宗廟社稷之主矣¶

*** ☶☶(艮下艮上)¶

艮其背不獲其身行其庭不見其人旡咎　彖曰艮止也時止¶
則止時行則行動靜不失其時其道光明　艮其止止其所也¶
上下敵應不相與也是以不獲其身行其庭不見其人旡咎也¶
　象曰兼山艮君子以思不出其位　初六艮其趾旡咎利永¶
貞　象曰艮其趾未失正也　六二艮其腓不拯其隨其心不¶
快　象曰不拯其隨未退聽也　九三艮其限列其夤厲熏心¶
　象曰艮其限危熏心也　六四艮其身旡咎　象曰艮其身¶
<pb:CK-KZ_JY167_05p057a>¶
止諸躬也　六五艮其輔言有序悔亡　象曰艮其輔以中正¶
也　上九敦艮吉　象曰敦艮之吉以厚終也¶

　艮之爲卦一陽居二陰之上陰止而陽靜故爲艮也易言艮¶
　其背者背之爲體内含臟腑外統肢骸無欲無思其靜與動¶
　載虛而行止之意也故取象焉人能知其所止凝神虛遠形¶
　迹化而思慮捐内可忘已外不見人則動靜皆天自無妄動¶
　之咎矣此卦以陽臨陰不相凌爍陰陽各得之說也天下之¶
　事千變萬化周流六虛固無一定之機然而各有一定之理¶
　也如貫乎動靜之間妙于當然之用行止以時不參于我則¶
　止亦行也行亦止也正所謂得其所當止者也得所當止而¶
<pb:CK-KZ_JY167_05p057b>¶
　止之惟道是體何已之見惟道是用何人之見人已兩忘定¶
　慧生而客塵滅器宇光明隨機圓應孰得而爲善道之障哉¶
　彖言上下敵應不相與也陽上陰下未嘗不應但不得已而¶
　應之故謂之敵應而曰敵雖應而不相與也不相與者不相¶
　引也不相入也然見聞無礙終無物我之累也象以兩山各¶
　止其所靜而能遠艮之謂也君子推此而思不出其位葢兩¶
　山交乘出之象也分其體而觀之卽止之義也凡思多紊事¶
　以止持之則從位起思而不以思迎位内不膠繫外不妄馳¶
　始爲止其所而不出也如是則耳目視聽莫非天理流行任¶
　天下之事眾寡大小紛然迭出亦不能奪吾之眞矣觀六爻¶
<pb:CK-KZ_JY167_05p058a>¶
　之義初性本靜内欲未萌得其止也而外交相引不可不愼¶
　故勉其立跟之堅定曰艮其趾也二能安靜以居躬者也故¶
　曰艮其腓但君子之心以人已兼成而後快因所隨之三剛¶
　愎自用妄止于上而不能拯終爲强制之心而已且時行而¶
　行時止而止動靜之間正不可逞心于妄者也三則違時强¶
　制不知變動屈伸之用如艮其限焉艮其限事物紛更安能¶
　免于危厲之熏灼乎四以陰居陰時止而止心旣無妄營巳¶
　身焉有妄動之咎哉五居君位安仁體道動靜語默皆得之¶
　中正不偏者也故曰言有序而悔亡然而行止之道不難于¶
　先機之固守而難于末路之操持如上六之性定養純終始¶
<pb:CK-KZ_JY167_05p058b>¶
　不易敦厚于止者也厚可終者學所以聚而道所以凝因物¶
　付物日應萬變而不失其爲艮之體也嗚呼聖人勉人以止¶
　也意深哉所謂止其所當止也已¶

*** ☴☶(艮下巽上)¶

漸女歸吉利貞　彖曰漸之進也女歸吉也　進得位往有功¶
也進以正可以正邦也　其位剛得中也　止而巽動不窮也¶
　象曰山上有木漸君子以居賢德善俗　初六鴻漸于干小¶
子厲有言旡咎　象曰小子之厲義旡咎也　六二鴻漸于磐¶
飮食衎衎吉　象曰飲食衎衎不素飽也　九三鴻漸于陸夫¶
征不復婦孕不育凶利禦宼　象曰夫征不復離羣醜也婦孕¶
<pb:CK-KZ_JY167_05p059a>¶
不育失其道也利用禦宼順相保也　六四鴻漸于木或得其¶
桷旡咎　象曰或得其桷順以巽也　九五鴻漸于陵婦三𡻕¶
不孕終莫之勝吉　象曰終莫之勝吉得所願也　上九鴻漸¶
于逵其羽可用爲儀吉　象曰其羽可用爲儀吉不可亂也¶

　漸者漸進之意也萬物當將動之微而事機猶在守正之候¶
　君子所以愼于進也此卦艮爲體而巽爲用陽隔乎陰陰待¶
　乎陽之說也象取于山上有木何也木上升而山下止有進¶
　而能持之意也木之在山當風飈搖撼其勢若傾危而仕之¶
　進也當貞悔之交宜寛以居之持禮以進相時而通法乎艮¶
　止之義則德必漸積而盛俗必漸摩而化自無枉道狥人之¶
<pb:CK-KZ_JY167_05p059b>¶
　失也釋經本義山止而風得其平風靜而木得其養可漸進¶
　而得其位也初漸于干位雖未安而履危未峻能中心惕厲¶
　不希躁進借人之言爲已之勉吉旡咎也三之陸也體柔而¶
　用剛先時而妄進内不能閑邪外或以禦宼故圖征進而不¶
　得克復抱經濟而不得自伸四之木也柔順居躬逼處高位¶
　亦據于所爭之地也若居易而守順危亦爲安五之陵也身¶
　居尊位處于所塞之途將有廢時失位之漸致其宜者惟思¶
　履道而賢終合守剛而邪自遠也曰干曰木曰陵曰逵皆相¶
　時而進進而能懼者也獨二漸于磐蓋進得其所安然曰飮¶
　食衎衎亦有需之之義終不輕于躁動者未可云自適其適¶
<pb:CK-KZ_JY167_05p060a>¶
　而不知所當進也上九之升逵也位過居尊下亦無應無歸¶
　與進之義然居人位之外超然于進退故雖處極高有可用¶
　爲飾之象也凡處尊者盍取則于此¶

*** ☳☱(兌下震上)¶

歸妹征凶旡攸利　彖曰歸妹天地之大義也天地不交而萬¶
物不興歸妹人之終始也　說以動所歸妹也　征凶位不當¶
也旡攸利柔乘剛也　象曰澤上有雷歸妹君子以永終知敝¶
　初九歸妹以娣跛能履征吉　象曰歸妹以娣以恒也跛能¶
履吉相承也　九二𦕈能視利幽人之貞　象曰利幽人之貞¶
未變常也　六三歸妹以須反歸以娣　象曰歸妹以須未當¶
<pb:CK-KZ_JY167_05p060b>¶
也　九四歸妹愆期遲歸有時　象曰愆期之志有待而行也¶
　六五帝乙歸妹其君之袂不如其娣之袂良月幾望吉　象¶
曰帝乙歸妹不如其娣之袂良也其位在中以貴行也　上六¶
女承筐旡實士刲羊旡血旡攸利　象曰上六旡實承虛筐也¶

　歸妹之繼漸何也漸以女歸爲象歸妹又以漸進爲期蓋士¶
　之守道猶女之守身也必止靜以正其志始能順動而持其¶
　節若枉道狥人事旣不能進徒爲誤身誤國之凶也此卦兌¶
　爲體而震爲用以陰從陽之說也夫陰陽交感天地之大義¶
　也凡陽順于内陰逆于外乃爲天地之化機陰從于陽陽動¶
　于陰乃爲天地之生氣故天地不交則氣化塞而萬彚不興¶
<pb:CK-KZ_JY167_05p061a>¶
　男女不交則形化絕而人類滅息卦以震爲長子而外承父¶
　行兌爲少女而内從母誼其守女道之終者豈非爲人道之¶
　始乎然男動而女悅悅以動失其正也女之失正不可以承¶
　家是以當爲征凶之戒伸其私眤之非也象以澤從雷而降¶
　猶女之隨男而動歸妹之義也君子體此知夫婦之道情重¶
　于陰陽義[酉*已]于天地必正其始斯能要永終之合若悅而動¶
　是或有將來之變也則始事之不可不愼也固矣如初爲有¶
　德之臣不能逢時以助于君猶之有德之女不得于正而安¶
　于妾之微也臣不能盡臣道而有跛履之艱卽女不能居婦¶
　道而有僭嫡之嫌也二有賢德遇非其君宜委曲以效忠不¶
<pb:CK-KZ_JY167_05p061b>¶
　當勉强以行義曰利幽人之貞者正隱居求志精白修躬之¶
　謂也三無德以待時必違世而終棄猶歸妹以娣不免自賤¶
　之失也四則抱道自守外無千名之嫌中有待價之志志之¶
　所待終有遲歸之遇而不爲愆期之失也五六柔中居尊屈¶
　已下賢德盛化隆惟謙抑以從禮不容飾以悅人猶帝女之¶
　歸反不如娣之袂良也其崇儉節而去虛文德[卄/(&#xE553;-圭+戊)]以加矣上¶
　無實德侈志浮華乃悅以動之極也大義已虧婦不成爲婦¶
　終爲承筐無實之嗟夫不成爲夫或爲刲羊旡血之變也茲¶
　窮厄以終身何以爲利乎然歸妹之義旣重如斯而仕進之¶
　節不可紊也可推之已故初之爲娣二之處幽三之反歸四¶
<pb:CK-KZ_JY167_05p062a>¶
　之遲歸皆所以抑之也至于六五柔德居尊修飾過于君后¶
　然必能終自持盈而不敢逼陽斯德其吉爾苟如上六之處¶
　於窮極無所仰受雖承筐刲羊莫有與者何所利[耳*卩]噫士之¶
　貪慕富貴而不以正應者豈可使之秉鈞持軸居於人上其¶
　無攸利不尤甚哉繹是卦之與漸異者一則明其機而能懼¶
　一則隨乎動而過悅也尙德者戒之¶

*** ☳☲(離下震上)¶

豐亨王假之勿憂宜日中　彖曰豐大也明以動故豐　王假¶
之尙大也勿憂宜日中宜照天下也　日中則昃月盈則食天¶
地盈虛與時消息而况於人乎况於鬼神乎　象曰雷電皆至¶
<pb:CK-KZ_JY167_05p062b>¶
豐君子以折獄致刑　初九遇其[酉*已]主雖旬旡咎往有尙　象¶
曰雖旬旡咎過旬災也　六二豐其蔀日中見斗往得疑疾有¶
孚發若吉　象曰有孚發若信以發志也　九三豐其沛日中¶
見沫折其右肱旡咎　象曰豐其沛不可大事也折其右肱終¶
不可用也　九四豐其蔀日中見斗遇其夷主吉　象曰豐其¶
蔀位不當也日中見斗幽不明也遇其夷主吉行也　六五來¶
章有慶譽吉　象曰六五之吉有慶也　上六豐其屋蔀其家¶
闚其戶閴其旡人三𡻕不覿凶　象曰豐其屋天際翔也闚其¶
戶閴其旡人自藏也¶

　豐爲明動致豐之義也世而曰豐盈之極也非王德曷能致¶
<pb:CK-KZ_JY167_05p063a>¶
　哉然而豐者卽虛之漸盛者卽衰之伏欲後事之常盈必當¶
　爲先事之憂慮憂慮亦非泛然持之也宜如日中之偏照通¶
　夫隱滯斯勿憂矣此卦離爲體而震爲用陽用乎陰之說也¶
　古來氣運之盛衰由於人事之防危繼絕是以聖人憲天律¶
　時惟有此照心之不息耳宇宙如此其廣大也事機如此其¶
　殷繁也苟或怠荒厥志不期侈而自侈則天下之隱情必不¶
　能昭晰矣所以明動之功當勤日中之照洞達無遺則盈虛¶
　消息之權不爲造化用而爲我用也已雖然盛極不可恃者¶
　物理之常憂慮必先防者持衡之道試觀日未有中而不昃¶
　者月未有盈而不食者天地之盈虛尙與時爲消息况於人¶
<pb:CK-KZ_JY167_05p063b>¶
　事鬼神不出於範圍之内能無持盈衞虛之戒乎象以雷電¶
　交至威明並行豐之象也君子以物不可抑猶之民不可𡨚¶
　也故以之折獄致刑大抵盛衰倚伏之機人所難見卽見矣¶
　而優柔不斷又何濟也必如折獄如致刑明斷相資而後其¶
　豐可保也初之遇配四之遇夷小能協力大能開誠所謂相¶
　資也曰雖旬旡咎往有尙者初在下位與大臣相接不接以¶
　日而接以旬也但其實德相應何咎之有往而從之則事功¶
　成矣二之見斗三之見沫以下之明值上之闇也故宜正已¶
　以感之去邪以防之有孚發若正已也折其右肱去邪也人¶
　之肱惟右爲多動動而不正則多邪僻象爲小人之陰險而¶
<pb:CK-KZ_JY167_05p064a>¶
　躁動者折之斯無咎矣國家當豐亨之時人主喜事而躁動¶
　小人乘之而倚權開釁有不僨事者鮮矣五質雖柔闇能資¶
　人之明以開已之蔽則虛心可以來天下之章美也人主不¶
　患無以照天下而患無以來天下來天下正所以照天下也¶
　何吉如之上之溺於人情物欲昏迷不振如豐屋蔀家以豐¶
　盛自滿而爲近習所蔽也蔽於俗習賢者退矣其爲凶也不¶
　亦宜乎象曰豐其屋天際翔也如秦皇漢武宋之道君迷於¶
　一時之識障蔽不遷皆有翔於天際之意漢能自悔中業復¶
　興宋卒不覿而凶蔽猶是也吁可畏哉大抵明君與相臣宜¶
　照天下愈收歛則愈光明愈發揚則愈障蔽豈可矜高恣肆¶
<pb:CK-KZ_JY167_05p064b>¶
　不知自反終無底止等於傾覆之危也可慨矣夫¶

*** ☱☶(艮下離上)¶

旅小亨旅貞吉　彖曰旅小亨柔得中乎外而順乎剛止而麗¶
乎明是以小亨旅貞吉也　旅之時義大矣哉　象曰山上有¶
火旅君子以明愼用刑而不留獄　初六旅瑣瑣斯其所取災¶
　象曰旅瑣瑣志窮災也　六二旅卽次懷其資得童僕貞¶
象曰得童僕貞終旡尤也　九三旅焚其次喪其童僕貞厲¶
象曰旅焚其次亦以傷矣以旅與下其義喪也　九四旅於處¶
得其資斧我心不快　象曰旅於處未得位也得其資斧心未¶
快也　六五射雉一矢亡終以譽命　象曰終以譽命上逮也¶
<pb:CK-KZ_JY167_05p065a>¶
　上九鳥焚其巢旅人先笑後號咷喪牛於易凶　象曰以旅¶
在上其義焚也喪牛於易終莫之聞也¶

　旅者客寄之名也志有所進而不得遂境雖可止而不可常¶
　或宦或賈皆羈旅也當旅之時不爲境溺不爲事迷循素位¶
　之行守吾志之正則無往而不得吉也此卦艮爲體而離爲¶
　用陰陽自得之說也上離下艮火上行而山下止内所止者¶
　心安靜而無妄求外所行者燭事機而無䝉蔽行而能止止¶
　以爲行處旅之貞吉者也旅得乎貞則居易不爭殊俗可諧¶
　雖處困窮不足以動其心志也象以山上有火去而無定旅¶
　之謂也君子體此明愼用刑而不留獄如旅之行不留跡居¶
<pb:CK-KZ_JY167_05p065b>¶
　不留時有決斷之志無停滯之機也旅爲境之偶然知其所¶
　止不可以偶然而任之也旅爲事之小節知其所行又不可¶
　以小事而忽之也故處旅之道惟以器識爲先初無超然之¶
　識處旅而瑣瑣近辱取災其自致之也二柔中合外身心無¶
　曠居處適宜有安貞之道而懷資之用裕已得童僕之貞而¶
　周身之策備已三過乎剛志與境違旅次而不得所安喪童¶
　僕而不得所賴雖貞而亦厲也四離下而上舍止而行有出¶
　疆載質之遇故曰旅於處得其資斧但居非其正無同德之¶
　助也有上下之嫌非久安之地也志不合於同人才不售於¶
　當世安能有快心之事乎五爲文明之主有羈旅遠臣入國¶
<pb:CK-KZ_JY167_05p066a>¶
　而覲其休光初或阻於一矢之失終必得譽命之榮也上九¶
　以剛自用窮大失居似無可棲之地也故鳴豫自樂於先號¶
　咷忽嘆於後驕亢之害終昏迷而莫之問也是故旅爲境之¶
　偶然而處之不可不貞旅爲事之小節而行之能止始可得¶
　亨也如初之瑣瑣居卑而行卑災由自取無論已二卽次而¶
　不求多則得三焚次而不知抑則喪四能自下故具資斧而¶
　不快五能處中故居文明而不有其文明也上處離之極其¶
　位旣高驕而不順樂而忘憂則焚巢喪牛上下莫與矣大抵¶
　旅以處外無義爵位貨物皆外物也知其爲外而安之得不¶
　求多進不求速處不求高旅之善者也况百年身世之間何¶
<pb:CK-KZ_JY167_05p066b>¶
　在非寄旅耶雖旅非一致於義則同知其義者任境緣之各¶
　得循素履而有常忠信篤敬雖蠻貊可行也故深於易者然¶
　後可以深於旅也信矣¶

*** ☰☴(巽下巽上)¶

巽小亨利有攸往利見大人　彖曰重巽以申命　剛巽乎中¶
正而志行柔皆順乎剛是以小亨利有攸往利見大人　象曰¶
隨風巽君子以申命行事　初六進退利武人之貞　象曰進¶
退志疑也利武人之貞志治也　九二巽在牀下用史巫紛若¶
吉旡咎　象曰紛若之吉得中也　九三頻巽吝　象曰頻巽¶
之吝志窮也　六四悔亡田獲三品　象曰田獲三品有功也¶
<pb:CK-KZ_JY167_05p067a>¶
　九五貞吉悔亡旡不利旡初有終先庚三日後庚三日吉¶
象曰九五之吉位正中也　上九巽在牀下喪其資斧貞凶¶
象曰巽在牀下上窮也喪其資斧正乎凶也¶

　巽者柔順而入也天下事惟大有才力而後能大有所爲巽¶
　以一陰伏於二陽之下沉濳卑遜不能自振雖於事或無所¶
　失要其才力終有所未逮也故曰小亨然以巽順之德而從¶
　陽剛之大人終亦可憑藉而樹殊勳也此卦陰順乎陽德有¶
　餘而才不足之說也是卦以陰居内承順爲正固非聖人所¶
　取也曰重巽者以二陰伏於四陽之下以四陽乘於二陰之¶
　上以柔順剛以剛制柔也剛不制柔則爲隘爲暴柔不順剛¶
<pb:CK-KZ_JY167_05p067b>¶
　則爲謟爲怯故聖人反覆叮甯以申戒命焉然以剛毅之資¶
　入乎中正之矩則德純化洽而志無不行矣自可以見剛中¶
　之大人也象以風行相繼無物不入巽之象也君子以爲政¶
　教之施命不再申不能入人故於其事反覆申命然後行其¶
　所命之事焉茲特以仁心仁聞感人於愛戴之微不徒以虛¶
　文告誡强人於刑威之下也初以陰居卑持事兩可進退不¶
　決鳥能濟天下之事哉故所利在武以壯其銳也二以陽處¶
　陰謙卑遜順靖獻不欺可以披丹忱而格君之隱者故所利¶
　在誠以表其忠也曰用史巫紛若吉無咎者何也巽在牀下¶
　卑順之甚施之於人則近於攀援阿狥之意不免爲邪矣以¶
<pb:CK-KZ_JY167_05p068a>¶
　此格神誠意默達吉之道也四乘剛而所依者正故能獲强¶
　暴以亡悔五重剛而所位者正故能先命令以亡悔兩言悔¶
　者陽不可抑亦不可過也兩言悔亡者皆能知其才力而揆¶
　其時勢者也三志窮而巽其巽也過剛不中勉爲謙遜爲不¶
　得已也上位高而巽其巽也中無剛斷優游從事爲不知止¶
　也故三言吝而上言凶也大抵貪鄙之夫愛其富貴權勢不¶
　復爲苟利社稷進退以之之計而惟顧忌利害怵惕譏讒極¶
　其巽順阿諛曲從以保其所有而已不知威斷旣失權勢亦¶
　從而去矣迷迷不振迨至喪其資斧而不知自悔深可惜已¶
　喪其資斧雖貞亦凶豈可以云持保之正也噫事以持保爲¶
<pb:CK-KZ_JY167_05p068b>¶
　正可謂正哉¶

*** ☱☰(兌下兌上)¶

兌亨利貞　彖曰兌說也　剛中而柔外說以利貞是以順乎¶
天而應乎人說以先民民忘其勞說以犯難民忘其死說之大¶
民勸矣哉　象曰麗澤兌君子以朋友講習　初九和兌吉¶
象曰和兌之吉行未疑也　九二孚兌吉悔亡　象曰孚兌之¶
吉信志也　六三來兌凶　象曰來兌之凶位不當也　九四¶
商兌未甯介疾有喜　象曰九四之喜有慶也　九五孚於剝¶
有厲　象曰孚於剝位正當也　上六引兌　象曰上六引兌¶
未光也¶
<pb:CK-KZ_JY167_05p069a>¶

　兌者說也人主以德禮化民民無不懷感之以肺腑應之以¶
　情義上下相洽所以得亨也然所爲悅者必出於大公至正¶
　不襍乎驩虞之私乃利貞耳此卦陰陽相和而陰從乎陽之¶
　說也夫王道固不令人流於喜好之私也此以剛中而柔外¶
　本之以太和之洋溢不爲偏黨之驩虞誠心一致得其貞也¶
　貞則天人交協順天理而不悖應人心而不違率民趨事民¶
　用情而忘勞率民犯難民向義而忘死不招徠而自至不鼓¶
　舞而自興已相忘於過化存神之勸哉象以兩澤相資德義¶
　浸潤兌之象也君子以學無所潤何以悅心故集朋友而共¶
　爲講習葢獨學無友則孤陋而寡聞得同人而切磋風雨觀¶
<pb:CK-KZ_JY167_05p069b>¶
　摩朝夕悅心應口之趣自無窮矣但卦取於麗澤欲其相潤¶
　而不流也悅而流焉則爲邪矣諸爻惟初爲吉以其與陰相¶
　隔無所黨錮也二比於在上之陰處於危疑之地已但至誠¶
　所格以信而亡悔三無才德枉已媚悅自取辱焉凶之所由¶
　來也四比於三之邪媚似未甯也能介然獨斷以剛中之德¶
　裁而隔之始可邀君臣相合之喜也五居君位切近於陰有¶
　小人剝君之危也能以中正之志孚而感之自得預防之戒¶
　不爲其所剝矣上六以陰柔之質而處於悅後窮悅之巧致¶
　人眤已而不自覺也幸五之能戒不爲所剝則其悅媚之私¶
　跡雖似形終隱晦而未至於光顯也噫悅之引人最爲可懼¶
<pb:CK-KZ_JY167_05p070a>¶
　故處人於邪媚之間惟以和以介不爲枉道之引與苟合之¶
　來則得其正而爲理義之悅也或曰兌爲口舌悅在心而發¶
　於言言所以宣悅也觀於六爻之詞尙簡而不欲尙口也所¶
　以止悅也止於悅辨邪歸正猶之隄防於澤不輕使其流也¶
　此聖人之深意也¶

*** ☴☵(坎下巽上)¶

渙亨王假有廟利涉大川利貞　彖曰渙亨剛來而不窮柔得¶
位乎外而上同　王假有廟王乃在中也　利涉大川乘木有¶
功也　象曰風行水上渙先王以享於帝立廟　初六用拯馬¶
壯吉　象曰初六之吉順也　九二渙奔其机悔亡　象曰渙¶
<pb:CK-KZ_JY167_05p070b>¶
奔其机得願也　六三渙其躬旡悔　象曰渙其躬志在外也¶
　六四渙其羣元吉渙有丘匪夷所思　象曰渙其羣元吉光¶
大也　九五渙汗其大號渙王居旡咎　象曰王居旡咎正位¶
也　上九渙其血去逖出旡咎　象曰渙其血遠害也¶

　渙者世道險阨人情解散將不可合之勢也王者萃聚精神¶
　通德於神明濟才於險阨登斯民於袵席措天下於舉安雖¶
　渙散而復亨也此卦坎爲體而巽爲用陰陽相濟之說也夫¶
　渙何以復亨也臣之剛者有濟渙之才而不窮臣之柔者有¶
　聚渙之德而不隔剛濟以柔行不困於内柔濟以剛事不激¶
　於外内外同心剛柔不悖所以得亨也然當渙時祖考之精¶
<pb:CK-KZ_JY167_05p071a>¶
　神散矣民生之䧟溺深矣如不能以中孚之誠幽格乎神明¶
　卽不能以聯合之情顯通於民類不能以奮𨑙之才堪任乎¶
　艱劇卽不能以拯救之功𢎞濟於天下故曰王假有廟利涉¶
　大川也象以風行水上披離無主渙之象也先王因人事之¶
　紛弛皆逐於末而失於本也故濟渙之道以享帝立廟爲本¶
　使民知所尊尊之之至因而尊君也民知所親親之之至因¶
　而親君也敦仁孝爲聯合則可以聚天下而不流於渙散矣¶
　天下渙散之機由於優忽之敗故初用馬以求拔二用奔以¶
　求安不失志於怠荒不溺情於偏黨也凡爲國之念輕則爲¶
　躬之念重克巳之功深則濟人之心切三斥其私於已四散¶
<pb:CK-KZ_JY167_05p071b>¶
　其羣於人所散者小而所聚者大故曰渙有丘匪夷所思也¶
　破邪散黨非常之原也必神之以不可測之機而形之以必¶
　可賴之智豈尋常思慮所及乎惟夫號令之頒則又當以王¶
　者之正道居之葢天下之渙起於人心之離人心之離因財¶
　用聚於上而不宣於下今虛懷操於巳實惠及於民故曰渙¶
　王居無咎也謀則神之令則明之所以大畏民志也然散羣¶
　而不盡其類頒號而不通乎隱則其憂濳伏其害復滋巳上¶
　必使其血去使其惕出然後居於遠害之地而拯渙之功成¶
　矣此非德足以格廟才足以涉川者孰能致是耶是卦乘險¶
　而六爻無凶因二應於五四資於五上有渙汗之君復有渙¶
<pb:CK-KZ_JY167_05p072a>¶
　躬之相更有奔机之臣則剛柔相濟而行權文武並兼而効¶
　用雖有乍散之機可得終聚之助故知其本而守其貞者聖¶
　人所謂無死地也¶

*** ☵☱(兌下坎上)¶

節亨苦節不可貞　彖曰節亨剛柔分而剛得中　苦節不可¶
貞其道窮也　說以行險當位以節中正以通　天地節而四¶
時成節以制度不傷財不害民　象曰澤上有水節君子以制¶
數度議德行　初九不出戶庭旡咎　象曰不出戶庭知通塞¶
也　九二不出門庭凶　象曰不出門庭凶失時極也　六三¶
不節若則嗟若旡咎　象曰不節之嗟又誰咎也　六四安節¶
<pb:CK-KZ_JY167_05p072b>¶
亨　象曰安節之亨承上道也　九五甘節吉往有尙　象曰¶
甘節之吉居位中也　上六苦節貞凶悔亡　象曰苦節貞凶¶
其道窮也¶

　節者節而不過之義也人情物理以得中爲宜故甯儉無奢¶
　者乃通行之道旣濫復淫者卽偏勝之𡚁也聖人裁制其間¶
　不肯過於浮靡以爲敗常紊俗之失亦不肯過於儉嗇以爲¶
　矯情拂性之苦所以得甘節之亨也此卦坎爲體而兌爲用¶
　陰成乎陽之說也夫節之爲卦内兌外坎所謂悅以行險也¶
　人之情易流於邪侈之端而勢位富厚尤能悅人而使其沉¶
　溺不返當此時能以剛用約以柔作奢得乎理數之中和卽¶
<pb:CK-KZ_JY167_05p073a>¶
　合於人情之共適然其所以爲限制者惟制儉則自止矣方¶
　悅而止節也節本中道也不節非中也節過而至於苦亦非¶
　中也故曰不可貞不可貞者不能正物也物不能從其誰正¶
　之所以欲行節天下之權者必先以和平之心通其節於天¶
　下而後財用有度民情有制也象以澤上益水易流於過節¶
　之用也節用之道在原其所自有而不過於中要其所從無¶
　而歸之以正故君子體之以制數度而議德行則規畫不淆¶
　通天下之情而不違於禮崇尙不濫守至中之節而不失於¶
　時以是而行範身以範天下不徒上循典則而下亦安於分¶
　也已初之不出戶庭無位而能守也二之不出門庭得位而¶
<pb:CK-KZ_JY167_05p073b>¶
　過怯也凶吉之辨昭矣三以陰處陽以柔乘剛此不安分而¶
　凌節者也故曰不節之嗟又誰咎也四臣道也以安爲順五¶
　君道也以甘爲貴大抵節其在我者常失於恕而節其在人¶
　者易流於苛五之甘節以節節天下者也節天下而有中正¶
　之德使天下咸知樂利之風其爲功也有誰如之上六處節¶
　之極過節之中矯拂太甚非人情之所安不能甘而至於苦¶
　者也以此施人則物所不堪雖正亦凶以此修身則居心無¶
　妄自何悔之有哉爻之終係以凶者嚴爲不得中者之戒也¶
　曰貞曰悔亡則知聖人損過就中防閑於性情之失者切且¶
　至矣¶
<pb:CK-KZ_JY167_05p074a>¶

*** ☴☱(兌下巽上)¶

中孚豚魚吉利涉大川利貞　彖曰中孚柔在内而剛得中說¶
而巽孚乃化邦也　豚魚吉信及豚魚也利涉大川乘木舟虛¶
也　中孚以利貞乃應乎天也　象曰澤上有風中孚君子以¶
議獄緩死　初九虞吉有他不燕　象曰初九虞吉志未變也¶
　九二鳴鶴在陰其子和之我有好爵吾與爾靡之　象曰其¶
子和之中心願也　六三得敵或鼓或罷或泣或歌　象曰或¶
鼓或罷位不當也　六四月幾望馬匹亡旡咎　象曰馬匹亡¶
絕類上也　九五有孚攣如旡咎　象曰有孚攣如位正當也¶

　上九翰音登於天貞凶　象曰翰音登於天何可長也¶
<pb:CK-KZ_JY167_05p074b>¶
　中孚者信孚於中也以至誠爲感無所不格則物雖頑㝠不¶
　靈微隱無知者亦可濳孚而吉也由是信及於物上下交孚¶
　天下無有不被其化卽險難亦可涉矣然又利在於正信而¶
　不正則比於硜硜之小節與好惡之偏私殆不可復也故曰¶
　利貞此卦兌爲體而巽爲用陰尙乎陽之說也夫卦以中孚¶
　爲義渾渾融融心若太虛不與物著而實理藹然此信之主¶
　於中者也且柔在内而臣以和順之德上通於君剛得中而¶
　君以折節之誠下應於臣上巽下說情誼相孚德之藴於内¶
　者卽丕徵於外自然有萬邦咸化之効矣葢一誠之著隱顯¶
　皆達無物不動卽無物不及也故曰豚魚吉然以鴻鉅之才¶
<pb:CK-KZ_JY167_05p075a>¶
　中之以虛中之德物我無問應變不窮猶之舟虛而可以游¶
　於水心虛亦可以遊於世也故曰利涉大川乘木舟虛也象¶
　以澤上有風風撼水受中孚之謂也君子體此以議獄緩死¶
　先王撫有天下刑亦不得已而用之也凡用刑者中心有毫¶
　髮之疑受刑者中心卽有毫髮之恨有不中之枉卽非中孚¶
　之化也故議獄者審其罪中之可釋緩死者求其死地之可¶
　生反覆推隱總不啻乎哀矜勿喜之心也初與四情誼貞一¶
　所當信者也一意信之始合以正吉之道也如有他焉二三¶
　其心則變於終而不能安也二與五中孚相應有懿美之好¶
　無爾我之嫌能履其中也故雖隔重陰不能間也此孚得其¶
<pb:CK-KZ_JY167_05p075b>¶
　道者也曰鶴鳴子和者立誠篤至雖在闇昧物亦應也所以¶
　爲應和之誠者惟德是與不爲利也故曰我有好爵吾與爾¶
　縻之三無信不恒不能明於理以爲感又與四之膠於信者¶
　相應則已無所主人又無藉對而不相比敵之謂也是以言¶
　行不常喜憂無定不知其可者也四承於五陰德盛也居盛¶
　德之位而與物校自失其勢矣曰馬匹亡者能絕去私交一¶
　心從五亦可無疑忌之咎也五居尊位羣物之主也人君之¶
　孚必先合於臣鄰而後通於億兆故曰有孚攣如必以誠感¶
　人上下維結而後化邦之治成也此孚道之盛也上九居巽¶
　之極也巽爲風有變動之象天下之事窮則變變則通理數¶
<pb:CK-KZ_JY167_05p076a>¶
　然也如當事勢窮極之時而乃執一偏之見一節之信必欲¶
　求伸而不知所止譬如信小鳥之音而欲其登徹於天也不¶
　合於理不得其機雖正而不可行也是卦不言信而言孚者¶
　上下相應以說以巽中心之比不貳不疑所以致信也若世¶
　之泥而不化固而不通其蔽也矯失其所以爲孚也矣¶

*** ☳☲(艮下震上)¶

小過亨利貞可小事不可大事飛鳥遺之音不宜上宜下大吉¶
　彖曰小過小者過而亨也　過以利貞與時行也柔得中是¶
以小事吉也　剛失位而不中是以不可大事也　有飛鳥之¶
象焉飛鳥遺之音不宜上宜下大吉上逆而下順也　象曰山¶
<pb:CK-KZ_JY167_05p076b>¶
上有雷小過君子以行過乎恭喪過乎哀用過乎儉　初六飛¶
鳥以凶　象曰飛鳥以凶不可如何也　六二過其祖遇其妣¶
不及其君遇其臣旡咎　象曰不及其君臣不可過也　九三¶
弗過防之從或戕之凶　象曰從或戕之凶如何也　九四旡¶
咎弗過遇之往厲必戒勿用永貞　象曰弗過遇之位不當也¶
往厲必戒終不可長也　六五密雲不雨自我西郊公弋取彼¶
在穴　象曰密雲不雨已上也　上六弗遇過之飛鳥離之凶¶
是謂災眚　象曰弗遇過之已亢也¶

　易以大爲陽小爲陰小過爲卦四陰揜外二陽居中陰過於¶
　陽小者過也陰雖乘勢而二陽處於上下之間爲之防遏則¶
<pb:CK-KZ_JY167_05p077a>¶
　小人不得大有所過而爲亂卽君子亦不能大有所過而爲¶
　治也故曰小過利貞君子斟酌剛柔揆於可否之間晰於順¶
　逆之際安分循理惟合於時宜而已矣此卦艮爲體而震爲¶
　用陽遏乎陰之說也葢小過之時小人固蔽於私而未化君¶
　子欲振起其勢而未通固而不通則事不行通而不正則人¶
　不服故利在於貞也可小事不可大事者補偏救𡚁亦不能¶
　大有所爲也必示之以能容之量擴之以不競之心而後適¶
　於時行之機也事有大小惟其時之可而已數有上下惟其¶
　時之宜而已時當大事以大爲貞可上而上時當小事以小¶
　爲貞可下而下宜也如當小事而欲爲大事是不能下而强¶
<pb:CK-KZ_JY167_05p077b>¶
　爲上非宜也故曰飛鳥遺音不宜上宜下乃大吉也凡小人¶
　所欲爭者其志在小君子得其情而以寛與之如飛鳥遺音¶
　何足深追不與之計較坦然由之則疑忌不生而怨憤濳消¶
　此治小過之道也象以山上有雷聲施未顯小過之謂也雷¶
　之在山也其聲爲過聲之止於山也其過爲小君子體之行¶
　過乎恭喪過乎哀用過乎儉其過也所以矯世厲俗也君子¶
　當用權之時不能移世而止於矯世不能革俗而止於厲俗¶
　卽可小事不可大事之謂也夫陰之過陽也爲小過而過有¶
　得失之分故所過之位亦有不同也合而論之初上兩爻陰¶
　不中而過者也初之應四曰飛鳥以凶小人躁進者之凶也¶
<pb:CK-KZ_JY167_05p078a>¶
　上之處亢曰飛鳥之凶小人過盛者之凶也茲皆因過而過¶
　者也二居中而比三能制其過者也五居尊而比四能治其¶
　過者也曰過其祖遇其妣者以位而言也祖始也謂初也居¶
　内爲妣過初而履於二位故曰過其祖遇其妣也曰不及其¶
　君遇其臣者以不應於五而安於下也於内則言過於外則¶
　言不及葢過於内而不過於外臣之小過也密雲不雨陰盛¶
　於上未能行其恩施廣其風化惟弋取至近在穴之物而巳¶
　不能除暴戡亂於天下也治於近而不及行遠君子小過也¶
　此上下四陰之別也至三四兩陽則三過剛而四居柔者也¶
　故三之弗過乎陰則當爲之防四之弗過乎陽則惟爲之戒¶
<pb:CK-KZ_JY167_05p078b>¶
　也陽過剛而陰方上其禍不可測陽居柔而陰巳上其禍猶¶
　可逭故有曰戒曰防之不同也然而君子之於小人也防之¶
　固難遇之尤難求進則與之競而排擠固守則與之爲異而¶
　媢忌故守之在我雖當利貞而行之以時又當勿用永貞也¶
　噫所以知持之以道行之以權者皆不得已之爲也雖然小¶
　過之時君子困矣但悖逆亂常小人終何利哉初上之詞可¶
　爲鑑已過至於亢將何所遇飛而不已將何所託彼以爲巧¶
　此破其奸矰繳之所來也災眚之所及也故初曰飛鳥以凶¶
　上則曰飛鳥離之凶也聖人終始申誡固爲君子深其防并¶
　爲小人惜其謀也是故君子當時不可行安忍從人居躬卑¶
<pb:CK-KZ_JY167_05p079a>¶
　簡此豈樂於小而不能大哉亦緣世之治也及一無蹟則以¶
　道爲功世之衰也因貳以濟則以過爲功以過爲功君子之¶
　不得巳也明矣¶

*** ☵☲(離下坎上)¶

旣濟亨小利貞初吉終亂　彖曰旣濟亨小者亨也　利貞剛¶
柔正而位當也　初吉柔得中也　終止則亂其道窮也　象¶
曰水在火上旣濟君子以思患而豫防之　初九曳其輪濡其¶
尾旡咎　象曰曳其輪義旡咎也　六二婦喪其茀勿逐七日¶
得　象曰七日得以中道也　九三高宗伐鬼方三年克之小¶
人勿用　象曰三年克之憊也　六四繻有衣袽終日戒　象¶
<pb:CK-KZ_JY167_05p079b>¶
曰終日戒有所疑也　九五東隣殺牛不如西隣之禴祭實受¶
其福　象曰東隣殺牛不如西隣之時也實受其福吉大來也¶
　上六濡其首厲　象曰濡其首厲何可久也¶

　乾居坤爲坎坤於乾爲離以後天之氣合於先天之炁所以¶
　坎離之成旣濟猶地天之成泰也而六爻相應剛柔當位旣¶
　濟之得其正焉然而功成物極聖人所慮也此卦陰陽相得¶
　體用相生之說也卦辭言亂終爻言厲此其爲戒正爲無患¶
　之防也曰旣濟亨時當極盛之終必有失亂之漸故民物受¶
　祉於下君臣憂虞於上但可小者得亨而已曰利貞者剛柔¶
　正位剛無紛擾之虞柔無因循之失理相得而情相入旣濟¶
<pb:CK-KZ_JY167_05p080a>¶
　之所由成也但初吉終亂文王以數言也而孔子恐人悠忽¶
　任時無持保之思有廢弛之意則曰初吉柔得中也終止則¶
　亂其道窮也正謂數歸之天道責之人斡旋之任不容諉也¶
　剛柔皆當位而獨曰柔得中何也葢剛近於上將爲亢矣柔¶
　之得中輔乎剛而爲行剛之近亢反乎柔而自止人君當豐¶
　溢之時欲心日進則戒心日止人有止心是以憂勤輟而怠¶
　荒生以剛明而趨闇昧不免爲濡首之厲矣象以水火相交¶
　各得其用旣濟之謂也君子體之以思患豫防葢水在火上¶
　炊爨之象也食之以成養之以濟而設或不戒則火熾水溢¶
　反能滅火則事之旣濟者轉爲未濟矣君子知機揆勢先爲¶
<pb:CK-KZ_JY167_05p080b>¶
　不測之防也防患者非防患於未然正防終止於此則患生¶
　也卦之離先而坎後也有始明而終暗始麗而終䧟之象故¶
　勢極於上則爲濡首之厲也然其爲儆也位雖相得自始至¶
　終無一爻而不申意也如初之退而後進也二之喪而後得¶
　也三之憊而後克也四之濡而後戒也獨五居其尊不言戒¶
　而勉以福者戒之至也初之曰曳輪也濡尾也非不濟也心¶
　常謹畏事不輕爲不果於濟也二有得濟之才可用之德是¶
　無所喪者也然處明應剛居二陽之間而上無所承下無所¶
　比勢必見侵故曰喪其茀也然以中正之道不可終廢待時¶
　而動必應於五無不得也三以剛承坎過於求濟者也四以¶
<pb:CK-KZ_JY167_05p081a>¶
　柔乘離愼於處濟者也求功於外孰與之弭隙於内故旣濟¶
　之所急者非才也所最忌者則小人也九五履正居中濟世¶
　之主也然而善始則易繼終則難當舉祭祀之誠以爲戒也¶
　作事在東收功在西創制於始文多繁密則當以簡約甯靜¶
　使天下孚於安靖之福故東隣之殺牛不如西隣之禴祭象¶
　所謂時者時惟其可不求過也曰吉大來者舊者已除新者¶
　方來也若不能持盈則有往而旡來矣鳴呼治亂旡定局轉¶
　易在人心初終有兩念治亂則有歧形耳故初之得中則治¶
　終之有止則亂此非終之能亂也以其終有止心而亂之所¶
　由生也治亂之關豈可藉口於天而自溺於止哉故易之剛¶
<pb:CK-KZ_JY167_05p081b>¶
　柔相濟者正所以維治亂之運者也¶

*** ☲☵(坎下離上)¶

未濟亨小狐汔濟濡其尾旡攸利　彖曰未濟亨柔得中也¶
小狐汔濟未出中也濡其尾旡攸利不續終也雖不當位剛柔¶
應也　象曰火在水上未濟君子以愼辨物居方　初六濡其¶
尾吝　象曰濡其尾亦不知極也　九二曳其輪貞吉　象曰¶
九二貞吉中以行正也　六三未濟征凶利涉大川　象曰未¶
濟征凶位不當也　九四貞吉悔亡震用伐鬼方三年有賞於¶
大國　象曰貞吉悔亡志行也　六五貞吉旡悔君子之光有¶
孚吉　象曰君子之光其暉吉也　上九有孚於飮酒旡咎濡¶
<pb:CK-KZ_JY167_05p082a>¶
其首有孚失是　象曰飮酒濡首亦不知節也¶

　卦終未濟理雖陰陽顚倒實乾坤往復之機也以卦論之離¶
　陰在上而坎陽在下水火之志不相資也以爻言之陰上爲¶
　君陽下爲臣剛柔之分不相當也志不交分不定是以爲未¶
　濟也然而陽居陰則不亢陰居陽則不靡陰應乎陽陽應乎¶
　陰所以志暌而終合也分乖而終正也故曰禾濟亨也亨者¶
　天也亦由人心之敬愼也不終窮者天道也不使其窮者亦¶
　由人事之斡旋也此卦離爲體而坎爲用陰陽相應之說也¶
　未濟之卦而亨也因五柔得中盡人事以回天不爲輕銳以¶
　僨事曰小狐汔濟者因時事方殷尙未離於險難之交也但¶
<pb:CK-KZ_JY167_05p082b>¶
　易於乾之未言亢龍戒陽之多動也於未濟之始言小狐戒¶
　陰之多疑也陰之應剛也患其不力也患其不果也故以狐¶
　之幾濟而濡尾者爲戒也狐本多疑小者力弱故舉以爲喻¶
　也不戒陽而戒陰以陰之當位也象以火在水上不相爲用¶
　未濟之象也君子體此以愼辨物居方者察其所以異而求¶
　其所以同也物以羣分方以類聚辨則知水火之相克也卽¶
　所爲相生也居則知陰陽之相違也卽所爲相應也此以人¶
　事贊天道也六爻之義以居中者爲重觀於三四兩爻任其¶
　責者也三出坎而承離故以渉川爲利四居離而履坎故以¶
　伐國爲功三以其位四以其才濟險樹功皆爲上下所倚藉¶
<pb:CK-KZ_JY167_05p083a>¶
　者也三之才雖不正而所居陽也所應陽也所比陽也雖欲¶
　諉焉其孰與諉故不宜避難利濟難也征者去而違之也上¶
　下交責所以凶也苟矢志而濟焉上下助之無不利矣故曰¶
　未濟征凶利涉大川也四履非其位而才稱其任者也靜而¶
　以正自勉動而以剛爲用則悔所以亡也功所建也賞所以¶
　得也曰震用伐鬼方者力去陰邪如伐遠然也故三四兩爻¶
　皆當濟難之地者也若初之濡尾二之曳輪一處於坎之下¶
　一居於坎之中或自量而不能濟或自避而不急濟皆未可¶
　語此也五居明之中有粹美之德無矯飾之用有君子之光¶
　濟事任人明而不[火*𤣥]者也上九才過乎剛勢居其極求濟不¶
<pb:CK-KZ_JY167_05p083b>¶
　已則患必生非所云拯危濟險之具也惟飮酒自樂從容以¶
　待命明之至也然飲酒而曰有孚者葢濟難在人而修德在¶
　已獲福在天知節在心之謂也自古拔難濟險之才非不多¶
　也而或遭讒取忌中道而傾覆則知人而不知天竟爲水火¶
　之蹈也惟明哲之士不與物爭待時爲濟如孔明之吟嘯於¶
　先子房之辟穀於後皆得於有孚飮酒之義者也若不知時¶
　會之艱𨓜樂自娛則爲劉伶阮藉之濡首矣以身與世相爲¶
　浮沉豈徒無濟且有害焉故曰有孚失是易之終戒深哉然¶
　易理深淵終於未濟者何也正所以見易理之變化終不可¶
　窮也易不可窮則純一不已天人相爲貞勝也¶
<pb:CK-KZ_JY167_05p084a>¶

* 　易說¶

** 　　繫辭上傳¶

天尊地卑乾坤定矣卑高以陳貴賤位矣動靜有常剛柔斷矣¶
方以類聚物以羣分吉凶生矣在天成象在地成形變化見矣¶
　是故剛柔相摩八卦相盪　鼓之以雷霆潤之以風雨日月¶
運行一寒一暑　乾道成男坤道成女　乾知大始坤作成物¶
　乾以易知坤以簡能　易則易知簡則易從易知則有親易¶
從則有功有親則可久有功則可大可久則賢人之德可大則¶
賢人之業　易簡而天下之理得矣天下之理得而成位乎其¶
中矣¶
<pb:CK-KZ_JY167_05p084b>¶

　摩是八卦以前事觀萬物之生成也盪是八卦以後事藏萬¶
　物之變化也摩交感也盪推移也惟陰陽之交感共相切摩¶
　所以八卦之運化推移而不息殆不可以先後言也比之離¶
　爲日坎爲月日月爲乾坤之用卽爲陰陽之摩盪也故日月¶
　運行一寒一暑日在牽牛則寒東井則暑牽牛水宿也遠人¶
　而寒東井火宿也近人而温太𤣥經云日一南而萬物死日¶
　一北而萬物生語亦準此葢謂夏至日南在東井則萬物向¶
　死冬至日北在牽牛則萬物向生死萌於生生芽於死卽相¶
　摩盪之謂也(摩盪)¶
　　右第一章¶
<pb:CK-KZ_JY167_05p085a>¶

聖人設卦觀象繫辭焉而明吉凶　剛柔相推而生變化　是¶
故吉凶者失得之象也悔吝者憂虞之象也　變化者進退之¶
象也剛柔者晝夜之象也六爻之動三極之道也　是故君子¶
所居而安者易之序也所樂而玩者爻之辭也　是故君子居¶
則觀其象而玩其辭動則觀其變而玩其占是以自天佑之吉¶
旡不利¶
　　右第二章¶

彖者言乎象者也爻者言乎變者也　吉凶者言乎其失得也¶
悔吝者言乎其小疵也旡咎者善[示*甫]過也　是故列貴賤者存¶
乎位齊小大者存乎卦辯吉凶者存乎辭　憂悔吝者存乎介¶
<pb:CK-KZ_JY167_05p085b>¶
震旡咎者存乎悔　是故卦有小大辭有險易辭也者各指其¶
所之¶
　　右第三章¶

易與天地準故能彌綸天地之道　仰以觀於天文俯以察於¶
地理是故知幽明之故原始反終故知死生之說精氣爲物游¶
魂爲變是故知鬼神之情狀　與天地相似故不違知周乎萬¶
物而道濟天下故不過旁行而不流樂天知命故不憂安土敦¶
乎仁故能愛　範圍天地之化而不過曲成萬物而不遺通乎¶
晝夜之道而知故神旡方而易旡體¶

　易不言陰陽而曰陰陽何也先陰後陽知有生生不窮之義¶
<pb:CK-KZ_JY167_05p086a>¶
　也故理之不言生死而曰死生者知死則生之源不絕也不¶
　曰神鬼而曰鬼神者知微則顯之用自通也不曰闢闔而曰¶
　闔闢者知靜則動之機自寓也故易之爲用能於天地之道¶
　兼陰兼陽彌之而旡遺能於天地之道分陰分陽又綸之而¶
　旡紊信乎易之經回終始與天地準也(始終)¶

　夫陰精陽氣合而有生陰形陽神聚而有身此所謂精氣爲¶
　物也魂卽此心之神也物有形有質固常以聚散爲有旡神¶
　則旡聲旡臭詎得以生死成聚散哉詩曰文王陟降在帝左¶
　右游之謂也古語云忽然爲人化爲異物變之謂也夫人也¶
　念之往來識之起滅卽生死之大根也所以其終也能游而¶
<pb:CK-KZ_JY167_05p086b>¶
　爲變變非復形形於氣乃不滯於神耳故可以返亦可以來¶
　可以合亦可以離也方其生也形神爲一未易察也及其死¶
　也神則去矣而去者初旡形可見陽有知而旡形陰有形而¶
　旡知其信然也但形神之分惟魂升魄降而已能知陰陽之¶
　理相變而不相離則升而上者氣之精也降而下者氣之跡¶
　也精則爲神爲生爲靈明跡則爲形爲死爲故物究其變化¶
　之微終歸於太虛冥塊然莫可測其形神之分也總宇宙之¶
　理以氣相感淸曠者得天之氣重濁者得地之氣潔修者爲¶
　神繫戀者爲鬼夫其所自取也孰得而定其說哉是故易之¶
　所謂變者其理不可勝原也(物變)¶
<pb:CK-KZ_JY167_05p087a>¶

　聖人之安土隨寓而安也小人之懷土擇寓而安也擇寓而¶
　安則人已異視隨寓而安則物我不隔故曰安土敦仁聖心¶
　順適如止水澄波與境流通不與境執著也(安土敦仁)¶
　　右第四章¶

一陰一陽之謂道　繼之者善也成之者性也　仁者見之謂¶
之仁知者見之謂之知百姓日用而不知故君子之道鮮矣¶
顯諸仁藏諸用鼓萬物而不與聖人同憂盛德大業至矣哉¶
富有之謂大業日新之謂盛德　生生之謂易　成象之謂乾¶
效法之謂坤　極數知來之謂占通變之謂事　陰陽不測之¶
謂神¶
<pb:CK-KZ_JY167_05p087b>¶

　造化之道一陰一陽而巳矣陽動陰靜陽明陰晦陰有形陽¶
　旡形陽旡體以陰爲體陰旡用待陽而用二者相合則物生¶
　相離則物絕微哉微哉變通其說則鬼神之幽人物之著與¶
　天經地緯之祕一貫之而旡遺矣究極其理動靜往來闔闢¶
　升降循環旡端積微而著由著而微始終不已而莫知其所¶
　以然之宜者乃謂之道也故旡朕之初一陰一陽也有象之¶
　後亦一陰一陽也若世儒之見以冲漠旡朕觀之則引之於¶
　前要之於終者獨非道乎正惟一陰一陽之謂道可以見理¶
　氣之非二物也或以繼善爲陽成性爲陰繼善爲先天流行¶
　之氣成性爲人物受生以後保合直丂之質皆非也兹特言¶
<pb:CK-KZ_JY167_05p088a>¶
　一陰一陽道之流行於天地間者有如是也所以繼道之功¶
　而終天地之能者惟人之善也繼之則能成之矣且人物受¶
　生之始而性旡善惡溺於氣質之習而見有偏全故仁智各¶
　有所見百姓日用而不知也百姓日用而不知者卽所謂先¶
　天流行之道也至道渾融初旡膠滯可以知性之旡惡也其¶
　有惡者蔽於氣也氣有雜揉則失其性矣失其性則違於陰¶
　陽之道也已(一陰一陽)¶

　天地之德廣矣大矣顯之而發造化生育之仁藏之而本成¶
　物機緘之妙一顯一藏以成變化此天地所以鼓萬物於旡¶
　言之中也鼓之而不愆於時不泥於象皆以自然之理故無¶
<pb:CK-KZ_JY167_05p088b>¶
　憂也是以天之知物不以耳目心思而知之之理過於耳目¶
　心思也聖人循天理而欲萬物同之所以有憂然無憂者乃¶
　天道無心之妙而有憂者聖心欲及天道之妙也(鼓萬物)¶

　易之爲道也一陰一陽而巳陰盡則陽生陽盡則陰生生生¶
　不已以旋造化之機故生生之理卽易之根源也天下有不¶
　易之理理卽有生生之數誠得其理則數之相生者皆理之¶
　不易者也卦疇錫於龜龍律吕協於鳳凰聖人則而象之推¶
　測陰陽默契其生生之妙豈待顯示而後知哉是故鷄雛可¶
　以觀仁山木可以知性梅可以察理兎可以畫卦觸之而通¶
　則生理昭昭執之而求則生機冥冥凡無物而非陰陽之生¶
<pb:CK-KZ_JY167_05p089a>¶
　生者卽無事而非生生之變化也是以知神非天苞也奇非¶
　地符也圖書在易易在聖心所謂神奇也秘之而退藏於密¶
　泄之而錯綜其數其所泄者卽其所秘也其所秘者卽生生¶
　之易也(生生)¶

　道體兼有無而論也陰爲形陽爲神神無而形有其本體固¶
　未嘗相混也及其化生之功本太虛之靈氣纎悉不淆萬有¶
　俱備歸於一元之致也故其體用有動有靜有蒸有濕靜者¶
　能藏伏爲地爲形動者能變化爲天爲神蒸者能生運爲陽¶
　爲火濕者能𤁒潤爲陰爲水無靜則動無以機不動則靜無¶
　以復無濕則蒸靡附無蒸則濕不化始雖淸微氣鬱則妙合¶
<pb:CK-KZ_JY167_05p089b>¶
　而𤁒神乃生焉故曰陰陽不測之謂神則知氣者形之種而¶
　形者氣之化一虛一實皆氣之爲也而神又爲形氣之妙用¶
　卽性之不能巳者也故曰有虛卽有氣虛不離氣氣不離虛¶
　無所始無所終正神之爲用也神爲形氣之主氣爲造化之¶
　宗得其自無而有以有還無之理陰陽不測之用得矣(陰陽¶
　不測)¶
　　右第五章¶

夫易廣矣大矣以言乎遠則不禦以言乎邇則靜而正以言乎¶
天地之間則備矣　夫乾其靜也專其動也直是以大生焉夫¶
坤其靜也翕其動也闢是以廣生焉　廣大[酉*巳]天地變通[酉*巳]四¶
<pb:CK-KZ_JY167_05p090a>¶
時陰陽之義[酉*巳]日月易簡之善[酉*巳]至德¶

　陰陽有自然之變卦畫有自然之體此易之爲書所以爲文¶
　字之祖義理之宗也然極其源凡事物之屬於陰陽者雖天¶
　地之大與鬼神之幽其理莫不具於卦畫之中矣本一致以¶
　貫萬殊統萬殊而歸一致易之爲用所以稱廣大而悉備者¶
　固矣是以聖人之精藴必於此而寄之也聖人之精畫卦以¶
　示聖人之藴因卦以發卦不畫則陰陽變化之理不可得而¶
　見也聖人不繹卦則吉凶消長之義亦不可得而聞也誠哉¶
　包天地鬼神之奥者其惟易乎知進退存亡之道者其惟聖¶
　人乎(廣大)¶
<pb:CK-KZ_JY167_05p090b>¶
　　右第六章¶

子曰易其至矣乎夫易聖人所以崇德而廣業也知崇禮卑崇¶
效天卑法地　天地設位而易行乎其中矣成性存存道義之¶
門¶

　十翼者上彖一也下彖二也上象三也下象四也上繫五也¶
　下繫六也文言七也說卦八也序卦九也雜卦十也葢伏羲¶
　始畫八卦而無文字當風氣渾淪結繩而治故與天下相忘¶
　於無言也逮至文王之卦辭當殷之末世以憂患爲德視之¶
　伏羲卦體繁矣周公之爻辭體備上下懼以終始視之文王¶
　卦義又繁矣以孔子之十翼反覆註論事在春秋之時治亂¶
<pb:CK-KZ_JY167_05p091a>¶
　不一說更繁矣然探賾索隱彰顯闡幽聖人豈好殫其秘哉¶
　亦謂世道衰微不得已也故曰龍出於河則八卦宣其象麟¶
　傷於澤則十翼彰其用聖人之所遇不同也噫孔子之淵源¶
　在易作用在春秋易書著於理春秋表其事春秋之天王卽¶
　易之乾也春秋之春夏秋冬卽易之元亨利貞也易以四德¶
　統人事之變化春秋以四時定王法之從違大哉易也含蓄¶
　無涯包括旡盡斯其至矣以言乎遠可通於千載以言乎邇¶
　可喻於几席也則知聖人五十學易究其極深研幾之心甯¶
　有已哉(十翼)¶
　　右第七章¶
<pb:CK-KZ_JY167_05p091b>¶

聖人有以見天下之賾而擬諸其形容象其物宜是故謂之象¶
　聖人有以見天下之動而觀其會通以行其典禮繫辭焉以¶
斷其吉凶是故謂之爻　言天下之至賾而不可惡也言天下¶
之至動而不可亂也　擬之而後言議之而後動擬議以成其¶
變化　鳴鶴在陰其子和之我有好爵吾與爾縻之　子曰君¶
子居其室出其言善則千里之外應之况其邇者乎居其室出¶
其言不善則千里之外違之况其邇者乎言出乎身加乎民行¶
發乎邇見乎遠言行君子之樞機樞機之發榮辱之主也言行¶
君子之所以動天地也可不愼乎　同人先號咷而後笑子曰¶
君子之道或出或處或默或語二人同心其利斷金同心之言¶
<pb:CK-KZ_JY167_05p092a>¶
其臭如蘭　初六藉用白茅旡咎子曰苟錯諸地而可矣藉之¶
用茅何咎之有愼之至也夫茅之爲物薄而用可重也愼斯術¶
也以往其旡所失矣　勞謙君子有終吉子曰勞而不伐有功¶
而不德厚之至也語以其功下人者也德言盛禮言恭謙也者¶
致恭以存其位者也　亢龍有悔子曰貴而旡位高而旡民賢¶
人在下位而旡輔是以動而有悔也　不出戸庭旡咎子曰亂¶
之所生也則言語以爲階君不密則失臣臣不密則失身機事¶
不密則害成是以君子愼密而不出也　子曰作易者其知盜¶
乎易曰負且乘致𡨥至[刀/貝]也者小人之事也乘也者君子之器¶
也小人而乘君子之器盜思奪之矣上慢下暴盜思伐之矣慢¶
<pb:CK-KZ_JY167_05p092b>¶
藏誨盜冶容誨淫易曰[刀/貝]且乘致宼至盜之招也¶

　天下之事雖隱微難測卽而象之莫不有陰陽之道存焉會¶
　通之理伏焉故物之詭怪闔闢實有至一之理苟引而伸之¶
　莫非道也苟達乎道則牛鬼蛇神蛟人龍伯非怪也不明乎¶
　道則指之屈伸拇之運動無非怪也(天下至賾)¶
　　右第八章¶

天一地二天三地四天五地六天七地八天九地十　天數五¶
地數五五位相得而各有合天數二十有五地數三十凡天地¶
之數五十有五此所以成變化而行鬼神也　大衍之數五十¶
其用四十有九分而爲二以象兩挂一以象三揲之以四以象¶
<pb:CK-KZ_JY167_05p093a>¶
四時歸音於扐以象閏五𡻕再閏故再扐而後挂　乾之策二¶
百一十有六坤之策百四十有四凡三百有六十當期之日¶
二篇之策萬有一千五百二十當萬物之數也　是故四營而¶
成易十有八變而成卦　八卦而小成　引而伸之觸類而長¶
之天下之能事畢矣　顯道神德行是故可與酬酢可與祐神¶
矣　子曰知變化之道者其知神之所爲乎¶

　河洛之𤣥造物示於卦畫之前者也圖之五位乎中宰萬有¶
　之衡齊一致之理所謂維天之命於穆不已之神也凡一而¶
　六二而七三而八四而九命之流行不息也夫物之始生也¶
　醖釀於元陽滋潤於眞液故天之始生也一爲水有滋潤者¶
<pb:CK-KZ_JY167_05p093b>¶
　氣必煖故二爲火氣煖者必鬯達故三爲木鬯達者必堅凝¶
　故四爲金火位乎南體乾道而成男也金位乎西體坤道而¶
　成女也水爲父而木爲子也水火金木非土不成故一得土¶
　而六成二得土而七成三以八成而四以九成也此天地間¶
　對待之定體也洛書之中與河圖之中一也至其四隅則尅¶
　以西南而火金禪形生以東北而水木繼體水氣左旋而生¶
　木也火氣右行而尅金也子紹乎父男交於女此宇宙間流¶
　行之妙用也萬物始於土而終於土圖書之五居中者冲氣¶
　也冲氣者卽氣交也所謂人受天地之中以生者也聖人之¶
　畫卦則於是焉卦之貞悔係乎中之得失也其一之居下者¶
<pb:CK-KZ_JY167_05p094a>¶
　卽五中之一也五者中之機轄也一者中之根荄也乾初之¶
　勿用與大衍之勿用皆此一也六七八九之錯綜無窮乾坤¶
　六子之摩盪不息皆以此一也吾人皆有五也亦有一也聖¶
　人之所謂一者不匹合於萬物而妙萬物以爲用也乘御霄¶
　漢俯仰八極經緯於萬物之中錯綜於萬物之變一之生化¶
　亦不可勝原也然則聖人崇效天卑法地終合乎一五之妙¶
　用者豈以其數哉(天一地二)¶

　大衍之說其說不同爲十日十二辰二十八宿凡五十也其¶
　一不用者天之生氣將欲以虛來實以變居成之理故用四¶
　十九焉易有太極猶天象之有北辰也太極生兩儀兩儀分¶
<pb:CK-KZ_JY167_05p094b>¶
　日月日月明四時四時[酉*巳]五行五行之經回又分爲十二月¶
　十二月之盛衰又積爲二十四氣惟北辰正位居體不動乎¶
　中任四十有九之用轉運樞機於無息也以卦言之卦有六¶
　爻六八四十八加以乾坤二用合爲五十準數之盈藏理之¶
　用乾之初九曰濳龍勿用卽四十有九之用也總天地之數¶
　五十有五以五行之氣各減其一損其有餘以代不足非四¶
　十九之通用乎大衍之數五十葢以河圖中宮天五乘地十¶
　而得之至用以筮去其六以象六畫之數則又止用四十九¶
　矣皆出於理數之自然而非智力所能損益也五乘十者卽¶
　五其十也五十者數之成也去其一則起變動之機矣極其¶
<pb:CK-KZ_JY167_05p095a>¶
　數而虛其一者善天地之用也旣以有形之氣司其成則必¶
　有無形之理以通其變也是故非忘象者旡以制其象非遺¶
　數者無以窮其數也(大衍)¶
　　右第九章¶

易有聖人之道四焉以言者尙其辭以動者尙其變以制器者¶
尙其象以卜筮者尙其占　是以君子將有爲也將有行也問¶
焉而以言其受命也如嚮旡有遠近幽深遂知來物非天下之¶
至精其孰能與於此　參伍以變錯綜其數通其變遂成天地¶
之文極其數遂定天下之象非天下之至變其孰能與於此¶
易旡思也旡爲也寂然不動感而遂通天下之故非天下之至¶
<pb:CK-KZ_JY167_05p095b>¶
神其孰能與於此　夫易聖人之所以極深而研幾也　唯深¶
也故能通天下之志唯幾也故能成天下之務唯神也故不疾¶
而速不行而至　子曰易有聖人之道四焉者此之謂也¶

　寂然不動者誠也感而遂通者神也動而未形於有旡之間¶
　者幾也葢人心危微感物易動動而未正則越於中故先天¶
　至一之持行當本然而未發者實理之體善應而不測者實¶
　理之用動靜體用之間恍恍惚惚介然有頃之際而實理忽¶
　然發見此卽眾事之機吉凶之兆也然機雖巳感猶爲元始¶
　之初尙未流於琢削人能體道恒守其初盡人識之中於似¶
　有未有之交隨機應變不離於一至之極則性焉安焉精明¶
<pb:CK-KZ_JY167_05p096a>¶
　應妙誠神與機之道皆備於我矣(寂感)¶
　　右第十章¶

子曰夫易何爲者也夫易開物成務冒天下之道如斯而已者¶
也是故聖人以通天下之志以定天下之業以斷天下之疑¶
是故蓍之德圓而神卦之德方以知六爻之義易以貢聖人以¶
此洗心退藏於密吉凶與民同患神以知來知以藏往其孰能¶
與於此哉古之聰明睿知神武而不殺者夫　是故明於天之¶
道而察於民之故是興神物以前民用聖人以此齋戒以神明¶
其德夫　是故闔戸謂之坤闢戸謂之乾一闔一闢謂之變往¶
來不窮謂之通見乃謂之象形乃謂之器制而用之謂之法利¶
<pb:CK-KZ_JY167_05p096b>¶
用出入民咸用之謂之神　是故易有太極是生兩儀兩儀生¶
四象四象生八卦　八卦定吉凶吉凶生大業　是故法象莫¶
大乎天地變通莫大乎四時縣象著明莫大乎日月崇高莫大¶
乎富貴備物致用立成器以爲天下利莫大乎聖人探賾索隱¶
鈎深致遠以定天下之吉凶成天下之亹亹者莫大乎蓍龜¶
是故天生神物聖人則之天地變化聖人效之天垂象見吉凶¶
聖人象之河出圖洛出書聖人則之　易有四象所以示也繫¶
辭焉所以告也定之以吉凶所以斷也¶

　易非爲卜筮而設也卽卜筮以明理也故曰聖人以此洗心¶
　退藏於密聖人因蓍卦爻三者之道顯諸象數流轉無滯得¶
<pb:CK-KZ_JY167_05p097a>¶
　失並陳消息自見摩萬物之心者巳昭然可據而其無思旡¶
　爲之體則退藏於密殆不可得而窺也且天地之機不翕聚¶
　則其發必不大人心之德不收歛則其用必易窮是以蓍生¶
　卦立吉凶之理旣聽命於天矣而人爲之妄自此可以盪除¶
　其心也若聖人之心渾然太極民可由之而不可知之也故¶
　不蓍而神不卦而知不爻而貢旡吉也旡凶也亦旡患也惟¶
　其參三才而體萬物則民之患猶巳之患也故吉凶與之同¶
　也所以其神以知來智以藏往者可見也雖然聖人之神智¶
　神則圓神所謂用智而不用蓍智則前知所謂用知而不用¶
　卦不如是則冥嘿旡爲僅退藏於密而巳矣何神何知之可¶
<pb:CK-KZ_JY167_05p097b>¶
　言哉且聖人形骸空而物我一本旡吉凶也以與民同患而¶
　後有吉凶也此惟古之聰明睿知神武而不殺者能之也洗¶
　其心則民心服同其患則民患消以神爲武又何殺焉(退藏¶
　於密)¶
　　右第十一章¶

易曰自天祐之吉旡不利子曰祐者助也天之所助者順也人¶
之所助者信也履信思乎順又以尙賢也是以自天祐之吉旡¶
不利也　子曰書不盡言言不盡意然則聖人之意其不可見¶
乎子曰聖人立象以盡意設卦以盡情僞繫辭焉以盡其言變¶
而通之以盡利鼓之舞之以盡神　乾坤其易之緼耶乾坤成¶
<pb:CK-KZ_JY167_05p098a>¶
列而易立乎其中矣乾坤毁則旡以見易易不可見則乾坤或¶
幾乎息矣　是故形而上者謂之道形而下者謂之器化而裁¶
之謂之變推而行之謂之通舉而措之天下之民謂之事業¶
是故夫象聖人有以見天下之賾而擬諸其形容象其物宜是¶
故謂之象聖人有以見天下之動而觀其會通以行其典禮繫¶
辭焉以斷其吉凶是故謂之爻　極天下之賾者存乎卦鼓天¶
下之動者存乎辭　化而裁之存乎變推而行之存乎通神而¶
明之存乎其人默而成之不言而信存乎德行¶
　　右第十二章¶

** 　　繫辭下傳¶
<pb:CK-KZ_JY167_05p098b>¶

八卦成列象在其中矣因而重之爻在其中矣　剛柔相推變¶
在其中矣繫辭焉而命之動在其中矣　吉凶悔吝者生乎動¶
者也　剛柔者立本者也變通者趣時者也　吉凶者貞勝者¶
也　天地之道貞觀者也日月之道貞明者也天下之動貞夫¶
一者也　夫乾確然示人易矣夫坤隤然示人簡矣　爻也者¶
效此者也象也者像此者也　爻象動乎内吉凶見乎外功業¶
見乎變聖人之情見乎辭　天地之大德曰生聖人之大寶曰¶
位何以守位曰仁何以聚人曰財理財正辭禁民爲非曰義¶

　天下之事非吉則凶非凶則吉常相勝而不巳也是未得乎¶
　動之貞也貞者正也一也夫有動則未免乎累殉吉則未離¶
<pb:CK-KZ_JY167_05p099a>¶
　乎凶故盡會通之變而不累於吉凶者其惟貞者乎老子曰¶
　王侯得一以爲天下貞萬變雖殊可以執一御也葢人之所¶
　以動者由其殉吉而有所貪欲也然而求榮則招辱求得則¶
　致喪亦自然之理也若能不造不爲冥心任數而乘御於太¶
　虛則旡吉也亦無凶也卽數有吉凶之卒至而吾心之旡吉¶
　旡凶足以勝之矣六十四卦三百八十四爻皆以貞爲貴惟¶
　天下之理一正而能勝天下之萬變非我之求勝而彼之不¶
　能勝也堯舜不以樂移天下之憂以正勝吉也孔顏不以憂¶
　易一身之樂以正勝凶也故正之爲道自造化而來者也天¶
　地之道貞觀者也日月之道貞明者也天下之動貞夫一者¶
<pb:CK-KZ_JY167_05p099b>¶
　也知吉凶之道而動之以貞悔吝亡之矣且悔吝言乎其小¶
　疵也但悔者自責以省愆道心也故雖有疵而日損吝者因¶
　過以自解人心也故雖無疵而日增然均爲小疵苟得於貞¶
　一之守而自有消長之機也矣(吉凶悔吝)¶

　儒者之言曰旡極而太極陰陽五行萬物自旡而達於有造¶
　化之生機也太極而旡極自萬物五行陰陽自有而歸於旡¶
　造化之殺機也生機爲順殺機爲逆一順一逆造化之妙用¶
　存焉故曰易逆數也此論過矣造化無所謂殺機也葢天地¶
　以生物爲心陽舒陰慘皆生生之氣也故自無而達有則生¶
　意之顯於萬物也自有而歸於旡則生意之歛於萬物也天¶
<pb:CK-KZ_JY167_05p100a>¶
　地之大德曰生所云殺機之說出於陰符此理以殺爲生權¶
　變乎術數之間非聖人示天下之常道也(天地大德)¶
　　右第一章¶

古者包犧氏之王天下也仰則觀象於天俯則觀法於地觀鳥¶
獸之文與地之宜近取諸身遠取諸物於是始作八卦以通神¶
明之德以類萬物之情　作結繩而爲網苦以佃以漁葢取諸¶
離　包犧氏沒神農氏作斵木爲耜揉木爲耒耒耨之利以教¶
天下葢取諸益　日中爲市致天下之民聚天下之貨交易而¶
退各得其所葢取諸噬嗑　神農氏沒黃帝堯舜氏作通其變¶
使民不倦神而化之使民宜之易窮則變變則通通則久是以¶
<pb:CK-KZ_JY167_05p100b>¶
自天祐之吉旡不利黃帝堯舜垂衣裳而天下治葢取諸乾坤¶
　刳木爲舟剡木爲楫舟楫之利以濟不通致遠以利天下葢¶
取諸渙　服牛乘馬引重致遠以利天下葢取諸隨　重門擊¶
析以待暴客葢取諸豫　斷木爲杵掘地爲臼臼杵之利萬民¶
以濟葢取諸小過　[弓*𤣥]木爲弧剡木爲矢弧矢之利以威天下¶
葢取諸暌　上古穴居而野處後世聖人易之以宮室上棟下¶
宇以待風雨葢取諸大壯　古之葬者厚衣之以薪葬之中野¶
不封不樹喪期旡數後世聖人易之以棺槨葢取諸大過　上¶
古結繩而治後世聖人易之以書契百官以治萬民以察葢取¶
諸夬¶
<pb:CK-KZ_JY167_05p101a>¶

　伏羲之有四圖何也曰伏羲有一圖而旡四也其圓圖也橫¶
　圖也方圖也皆後人準易而爲之者也橫圖之說前巳詳矣¶
　圓圖則乾午坤子離卯坎酉陽南而陰北一順一逆流行中¶
　之對待象天而爲之者也方圖則乾始西北坤盡東南陰南¶
　而陽北有逆無順定位中之對待象地而爲之者也伏羲當¶
　結繩之世始畫八卦葢以原測淑淸剖判大宗矣而𡻕運月¶
　節終始之故後人起而分之當日亦未嘗條示於忘言之民¶
　也且易原不待圖而後見也大傳曰神旡方易旡體卦散於¶
　六十四可圓可方一泥於方圓之定象必有曲而不該者故¶
　散圖以爲卦而卦義全紐卦以爲圖面卦體局故天道遠人¶
<pb:CK-KZ_JY167_05p101b>¶
　道邇天者聖人所獨得而人者聖人之所以告人也故聖人¶
　之作易凡所謂深微悠忽之理舉皆推之庸言庸行之中始¶
　於乾而終於未濟圖書之燦然者莫是過矣是故精於易者¶
　精於圖書者也哉曰是圖也因伏羲重卦而有也曰重卦者¶
　文王也演義之謂也卽易之名亦始於文王也於大傳徵焉¶
　大傳之言曰包犧氏始作八卦以通神明之德以類萬物之¶
　情未嘗言包犧氏作易也言文王之作易則屢屢矣曰乾坤¶
　其易之門耶其稱名也雜而不越於稽其類其衰世之意耶¶
　又曰易之興也其於中古乎作易者有憂患乎又曰易之興¶
　也其當殷之未世周之盛德耶當文王與紂之事耶是可徵¶
<pb:CK-KZ_JY167_05p102a>¶
　也所謂聖人設卦觀象繫辭焉而明吉凶所謂聖人有以見¶
　天下之賾而擬諸其形容象其物宜聖人有以見天下之動¶
　而觀其會通以行其典禮所謂聖人以此洗心退藏於密齋¶
　戒以通神明其德所謂聖之作易也幽贊於神明而生蓍皆¶
　指文王也聖人畫卦論易皆因天之變而盡其變者也羲皇¶
　先天則萬象之用藏於冥默虞夏中天則三極之道見於勳¶
　庸惟文王當殷之將喪師也值周之方得眾也處上下之際¶
　居治亂之間凶而貞之以吉動而持之以靜以不易之心迴¶
　變易之天而不能也故因而動之效其用於兩體寄其心於¶
　六位而陰以維其衰亂也故君子謂之幽贊觀其見無首於¶
<pb:CK-KZ_JY167_05p102b>¶
　乾之用九戒永貞於坤之用六可以得其所重之志矣以卦¶
　分爻爻亦因重而後有也三則爲畫六則爲爻爻者交相變¶
　化之義葢取於兩卦之交也故孔子曰八卦成列象在其中¶
　矣因而重之爻在其中矣卦卽爲象不待定之名而爲象也¶
　重卽有爻不待繫之詞而爲爻也此重卦之說也或曰是固¶
　然矣然神農之耒耜取諸益交易取諸噬嗑者取於重卦也¶
　黃帝堯舜垂衣裳治天下取諸乾坤者取於重卦也伏羲之¶
　佃漁取諸離者取於所自重之卦也所以知伏羲之所重也¶
　曰固哉子之論也繫辭之所謂佃漁也耒耜也交易也衣裳¶
　也舟楫也牛馬也門柝也杵臼也弧矢也宮室也棺槨也書¶
<pb:CK-KZ_JY167_05p103a>¶
　契也所以必備舉而爲言者言六十四卦足以盡民用雖聖¶
　人之制作不能越於此所謂先天而天弗違也苟必待取卦¶
　而後制器則先王爲器象而畫畫非自然後聖據卦象而制¶
　制亦非自運所謂竭心思耳目者又何爲也若然則包犧氏¶
　盡重之亦包犧氏盡制之可也何必有所遺以待後聖卽後¶
　聖若神農氏旣能取益以耒耜取噬嗑以交易何不能取乾¶
　坤以垂裳治天下又何不能取渙以濟不通而必有待於黃¶
　帝堯舜耶若然則兌爲妾妾亦始於羲皇之世耶坎爲盜盜¶
　亦作於羲皇之世耶子之言固矣葢伏羲當治世故畫卦以¶
　泄天地之秘文王當衰世故重卦以盡天地之變伏羲非樂¶
<pb:CK-KZ_JY167_05p103b>¶
　於簡也文王非樂於繁也與時之道不得不然也彼明夷也¶
　旡妄也革也渙也蹇也遯也惟世衰而始見也苟伏羲預設¶
　之而預兆之豈所謂旡將旡迎與時消息耶聖人所以效天¶
　地者易簡也所以窺天地者精藴也通其變而極其數者不¶
　得已也¶
　　右第二章¶

是故易者象也象也者像也　彖者材也　爻也者效天下之¶
動者也　是故吉凶生而悔吝著也¶
　　右第三章¶

陽卦多陰陰卦多陽　其故何也陽卦奇陰卦耦　其德行何¶
<pb:CK-KZ_JY167_05p104a>¶
也陽一君而二民君子之道也陰二君而一民小人之道也¶

　陽卦以奇爲正則陽之德挺出而常尊者自在陰卦以偶爲¶
　主則陰之行依附而並勝者自在然世道而亨泰也陽一君¶
　而二民卽君子之道也世道而濁亂也陰二君而一民是小¶
　人之道也天下之道貞夫一私則二矣一君二民貴一賤二¶
　主於公而斥夫私也二君一民棄一向二主於私而背夫公¶
　也是以學問不得其剛則爲二君一民也同爲恭敬若不得¶
　其剛則恭敬是君此心是民若得其剛則恭敬者乃保養此¶
　心也(一君二民)¶
　　右第四章¶
<pb:CK-KZ_JY167_05p104b>¶

易曰憧憧往來朋從爾思子曰天下何思何慮天下同歸而殊¶
塗一致而百慮天下何思何慮　日往則月來月往則日來日¶
月相推而明生焉寒往則暑來暑往則寒來寒暑相推而𡻕成¶
焉往者屈也來者信也屈信相感而利生焉　尺蠖之屈以求¶
信也龍蛇之蟄以存身也精義入神以致用也利用安身以崇¶
德也　過此以往未之或知也窮神知化德之盛也　易曰困¶
於石據於蒺藜入於其宮不見其妻凶子曰非所困而困焉名¶
必辱非所據而據焉身必危旣辱且危死期將至妻其可得見¶
邪　易曰公用射隼於高墉之上獲之旡不利子曰隼者禽也¶
弓矢者器也射之者人也君子藏器於身待時而動何不利之¶
<pb:CK-KZ_JY167_05p105a>¶
有動而不括是以出而有獲語成器而動者也　子曰小人不¶
恥不仁不畏不義不見利不勸不威不懲小懲而大誡此小人¶
之福也易曰屢校滅趾旡咎此之謂也　善不積不足以成名¶
惡不積不足以滅身小人以小善爲旡益而弗爲也以小惡爲¶
旡傷而弗去也故惡積而不可掩罪大而不可解易曰何校滅¶
耳凶　子曰危者安其位者也亡者保其存者也亂者有其治¶
者也是故君子安而不忘危存而不忘亡治而不忘亂是以身¶
安而國家可保也易曰其亡其亡繫於包桑　子曰德薄而位¶
尊知小而謀大力小而任重鮮不及矣易曰鼎折足覆公餗其¶
形渥凶言不勝其任也　子曰知幾其神乎君子上交不謟下¶
<pb:CK-KZ_JY167_05p105b>¶
交不瀆其知幾乎幾者動之微吉之先見者也君子見幾而作¶
不俟終日易曰介於石不終日貞吉介如石焉甯用終日斷可¶
識矣君子知微知彰知柔知剛萬夫之望　子曰顔氏之子其¶
殆庶幾乎有不善未嘗不知知之未嘗復行也易曰不遠復旡¶
祇悔元吉　天地絪緼萬物化醕男女媾精萬物化生易曰三¶
人行則損一人一人行則得其友言致一也　子曰君子安其¶
身而後動易其心而後語定其交而後求君子修此三者故全¶
也危以動則民不與也懼以語則民不應也旡交而求則民不¶
與也莫之與則傷之者至矣易曰莫益之或擊之立心勿恒凶¶

　情者性之發也實以致情斯性之德情以僞爲卽害之端也¶
<pb:CK-KZ_JY167_05p106a>¶
　夫易以陰陽爲體剛柔爲用剛柔變化屈伸相感之道存焉¶
　凡陰屈而陽伸陽屈而陰伸陰陽屈而又伸伸而又屈皆得¶
　乎性情之正者易之道也故相感而利生則人物由此而生¶
　由此而成旣旡虛假亦旡止息感之以誠也若情僞相感而¶
　利害生此人之道也人之道旣有虛假復有間斷私欲所蔽¶
　或有時而誠或有時而僞也易言誠之感而利生僞之感而¶
　利害生者何也因天理未盡冺絕而人心復雜之以僞也故¶
　至誠則順理而利僞則不循理而害也(屈信情僞)¶

　夫成天下之務者見幾則義明動而不詘則利用屈信順理¶
　則身安此言致養乎内利乎外之道也然精研其義至於入¶
<pb:CK-KZ_JY167_05p106b>¶
　神屈之至也及其出而致用之本則施於外者旡不順所用¶
　旣順於外則養於内者益厚矣内外交養知行之功不亦深¶
　切而兼至乎至於窮神知化乃德盛仁熟與天爲一積修之¶
　自致耳卽君子亦未之或知也且神者妙萬物而旡方化者¶
　著萬物而有跡惟窮理盡性自臻於神化之極也豈思之所¶
　能得勉之所能至哉但學者當存其神而致淵默之功順其¶
　化而待變通之日則人欲淨盡天理流行便可以繼至善之¶
　道而成神化之性也巳易之致勉於存養者如此(精義入神)¶

　聖人知幾其神不待察者也顔子至明猶察其機者也故曰¶
　其殆庶幾乎葢聖人與善爲一故知不善於未形之先顔子¶
<pb:CK-KZ_JY167_05p107a>¶
　與善猶有稍間故察不善於方形之始曰有不善未嘗不知¶
　者天下之事有不善者未嘗不知也不善未嘗不知則不萌¶
　之於心也知之未嘗復行則不形之於動也此顔子之所以¶
　庶幾也非謂顔子之有不善也亦非謂顔子之行而後能復¶
　也惟其以心而察不善視之純乎天者稍有違爾(知幾其神)¶

　夫君子見事之幾微則須動而應之不待終其日此其赴機¶
　之速也兹亦非便捷敏利者之所能也惟介於石者能之大¶
　凡私欲不入於心則其心凝定照心不累其動則其動光明¶
　進旡畔援退旡遲留又何終日之俟耶雖然君子之介於石¶
　亦非執一不變也微以窺天彰以察地柔以法陰剛以體陽¶
<pb:CK-KZ_JY167_05p107b>¶
　合乎神道通乎冥運與時爲變而其中確乎有一定之衡而¶
　不可奪者所以爲萬夫之望也(見幾而作)¶
　　右第五章¶

子曰乾坤其易之門邪乾陽物也坤陰物也陰陽合德而剛柔¶
有體以體天地之撰以通神明之德　其稱名也雜而不越於¶
稽其類其衰世之意耶　夫易彰往而察來而微顯闡幽開而¶
當名辨物正言斷辭則備矣　其稱名也小其取類也大其旨¶
遠其辭文其言曲而中其事肆而隱因貳以濟民行以明失得¶
之報¶
　　右第六章¶
<pb:CK-KZ_JY167_05p108a>¶

易之興也其於中古乎作易者其有憂患乎　是故履德之基¶
也謙德之柄也復德之本也恒德之固也損德之修也益德之¶
裕也困德之辨也井德之地也巽德之制也　履和而至謙尊¶
而光復小而辨於物恒雜而不厭損先難而後易益長裕而不¶
設困窮而通井居其所而遷巽稱而隱　履以和行謙以制禮¶
復以自知恒以一德損以遠害益以興利困以寡怨井以辨義¶
巽以行權¶

　易之爲卦六十有四而義有專別於九卦者何也葢作易者¶
　其有憂患則以是九者爲處困之道乎曰非也聖人之憂患¶
　者憂天下之迷復也乃其處困又何憂患焉是故九卦者所¶
<pb:CK-KZ_JY167_05p108b>¶
　以釋天下之憂患也其重在於復而先之以履與謙則有意¶
　乎其言之也夫道與器不相離而神與迹不相判也然而以¶
　道自命者率以器爲物以神爲玩者率以迹爲滯易之爲道¶
　盡性至命變動不居者也故貴虛樂肆者依焉此聖人所深¶
　憂也憂之如何以禮[最-又+力]之而已履者禮之所以行謙者禮之¶
　所自起也履以閑邪於外謙以聚精於内心可復矣復而不¶
　固其復有時而失也故不可以不知恒恒而不通其恒有時¶
　而泥也故不可以不知損益能知損益則私欲日消天理日¶
　瑩雖處危困而此心卓然不動然後左右逢源如井之勿幕¶
　處處皆足至此則觸機而動順之而應如風之無所不入而¶
<pb:CK-KZ_JY167_05p109a>¶
　無所阻礙故可以行權也學至於行權變化則此心之眞體¶
　渾然全復矣然必以禮爲之基德爲之柄則聖人之學可知¶
　也是故禮非明也易非幽也易爲之動禮爲之主雖不可爲¶
　典要而未嘗旡典要也虛旡放蕩之論詘於是矣或謂聖人¶
　作易探之茫茫索之冥冥用其機權以求尊於天下此不知¶
　聖人憂患之心者也(九卦)¶

　暌於時而不順者偏僻之士也順於時而旡制者委靡之士¶
　也巽則旡之矣故曰巽德之制也制則稱物而有辨矣然而¶
　不露其迹不[火*𤣥]其能巽之所以稱而隱也(巽德之制)¶

　德常喪失於小心常厭倦於雜若人能操慮於叢挫之時𢎞¶
<pb:CK-KZ_JY167_05p109b>¶
　量於紛紜之際如復小而辨物恒雜而不厭當言動之微而¶
　辨之不誘於物則復其初矣當酬酢之煩而安之不厭於事¶
　則恒其德矣(復恒)¶

　天下之事逆乎情則先難順乎理則後易也學問之道德日¶
　進則寛裕心日下則不侈張也(損益)¶
　　右第七章¶

易之爲書也不可遠爲道也屢遷變動不居周流六虛上下無¶
常剛柔相易不可爲典要唯變所適　其出入以度外内使知¶
懼　又明於憂患與故旡有師保如臨父母　初率其辭而揆¶
其方旣有典常苟非其人道不虛行¶
<pb:CK-KZ_JY167_05p110a>¶
　　右第八章¶

易之爲書也原始要終以爲質也六爻相雜唯其時物也　其¶
初難知其上易知本末也初辭擬之卒成之終　若夫雜物撰¶
德辨是與非則非其中爻不備　噫亦要存亡吉凶則居可知¶
矣知者觀其彖辭則思過半矣　二與四同功而異位其善不¶
同二多譽四多懼近也柔之爲道不利遠者其要旡咎其用柔¶
中也　三與五同功而異位三多凶五多功貴賤之等也其柔¶
危其剛勝邪¶
　　右第九章¶

易之爲書也廣大悉備有天道焉有人道焉有地道焉兼三才¶
<pb:CK-KZ_JY167_05p110b>¶
而兩之故六六者非他也三才之道也　道有變動故曰爻爻¶
有等故曰物物相雜故曰文文不當故吉凶生焉¶
　　右第十章¶

易之興也其當殷之末世周之盛德耶當文王與紂之事耶是¶
故其辭危危者使平易者使傾其道甚大百物不廢懼以終始¶
其要旡咎此之謂易之道也¶
　　右第十一章¶

夫乾天下之至健也德行恒易以知險夫坤天下之至順也德¶
行恒簡以知阻　能說諸心能研諸慮　以定天下之吉凶成¶
天下之舋舋者　是故變化云爲吉事有祥象事知器占事知¶
<pb:CK-KZ_JY167_05p111a>¶
來　天地設位聖人成能人謀鬼謀百姓與能　八卦以象告¶
爻彖以情言剛柔雜居而吉凶可見矣　變動以利言吉凶以¶
情遷是故愛惡相攻而吉凶生遠近相取而悔吝生情僞相感¶
而利害生凡易之情近而不相得則凶或害之悔且吝　將叛¶
者其辭慙中心疑者其辭枝吉人之辭寡躁人之辭多誣善之¶
人其辭游失其守者其辭屈¶
　　右第十二章¶

** 　　說卦傳¶

昔者聖人之作易也幽贊於神明而生蓍　參天兩地而倚數¶
　觀變於陰陽而立卦發揮於剛柔而生爻和順於道德而理¶
<pb:CK-KZ_JY167_05p111b>¶
於義窮理盡性以至於命¶

　天賦爲命物受爲性根源皆係於易此易之所以爲大也聖¶
　人仰觀俯察以作易容天下之理盡人物之性而合於天道¶
　之自然所以得性命之源也學者窮理盡性以至於命則性¶
　命之源究不越乎四德之統天也得天命之元在我謂之仁¶
　得天命之亨在我謂之禮得天命之利在我謂之義得天命¶
　之貞在我謂之智故曰元亨利貞乃天道之常仁義禮智卽¶
　人性之綱也觀乎此造化之理天尊地卑陽動陰靜貴賤攸¶
　分吉凶互致根於太極之先一定而不可易者卽性命之源¶
　也(盡性至命)¶
<pb:CK-KZ_JY167_05p112a>¶
　　右第一章¶

昔者聖人之作易也將以順性命之理是以立天之道曰陰與¶
陽立地之道曰柔與剛立人之道曰仁與義兼三才而兩之故¶
易六畫而成卦分陰分陽迭用柔剛故易六位而成章¶
　　右第二章¶

天地定位山澤通氣雷風相薄水火不相射八卦相錯數往者¶
順知來者逆是故易逆數也¶

　天下之事數往者順知來者逆易爲知來而作故其數用逆¶
　也易畫自下而上易圖自右而左易數之用逆卽理之用順¶
　也凡自上下下曰順自下上上曰逆左徂右曰順右徂左曰¶
<pb:CK-KZ_JY167_05p112b>¶
　逆順則數知旣往之事逆則數知將來之事也事未來而欲¶
　假象以先知之則爲逆睹其事迎之之謂也數往知來葢爲¶
　伏羲文王兩卦言也天地定位山澤通氣雷風相薄水火不¶
　相射此伏羲之卦也八卦相錯此文王之卦也伏羲之卦天¶
　上地下日東月西山鎭西北澤注東南風起西南雷動東北¶
　是其定體之在先者也故爲往也文王之卦乾居西北坤退¶
　居於西南坎離得位於中震巽用事於左艮兌[酉*巳]於右是其¶
　流行之在後者也故爲來也數定體於旣往則乾坤方位可¶
　以順而知之察流行於方來則元會運世可以逆而知之然¶
　易之所用以占者皆因其變動也當以文王之卦位爲準雖¶
<pb:CK-KZ_JY167_05p113a>¶
　逆探其變而實順用其機也非若金丹以尅爲生之理逆推¶
　造化於返還也(數往知來)¶
　　右第三章¶

雷以動之風以散之雨以潤之日以暄之艮以止之兌以說之¶
乾以君之坤以藏之¶

　太極生兩儀兩儀生四象四象生八卦此伏羲易象之本也¶
　乾離皆生於陽故謂天火爲陽坤坎皆生於陰故謂地水爲¶
　陰乾變其初九爲初六則爲巽故謂風此爲天之變葢天下¶
　交於陰也坤變其六三爲九三則爲艮故爲山此爲地之變¶
　葢地上交於陽也離變其九三爲六三則爲震火爲陰伏則¶
<pb:CK-KZ_JY167_05p113b>¶
　奮擊而爲雷故謂雷此爲火之變坎變其初六爲初九則爲¶
　兌水與陽交則相和而爲澤故謂澤此爲水之變坤艮離震¶
　相比從其類也乾兌坎巽相遠而分其化也由化可以推相¶
　從之道由變可以知相生之理且震巽爲始交震陽少而陰¶
　尙多巽陰少而陽尙多故初之氣雷以動之風以散之也兌¶
　離坎艮爲再交兌離陽侵於陰也坎艮陰侵於陽也故中之¶
　氣雨以潤之日以暄之山以止之澤以說之也震兌離之陽¶
　皆統於乾故乾以君之也巽坎艮之陰皆歸宿於坤故坤以¶
　藏之也然乾雖主陽而陰陽旡不兼統故曰君曰帝上必旡¶
　爲而用天下下必有爲而爲天下用帝雖出入乎諸卦之中¶
<pb:CK-KZ_JY167_05p114a>¶
　而帝未嘗出入也葢萬物之生成變化皆本乎帝德之生成¶
　變化也是以知生生之謂太極¶
　　右第四章¶

帝出乎震齊乎巽相見乎離致役乎坤說言乎兌戰乎乾勞乎¶
坎成言乎艮　萬物出乎震震東方也齊乎巽巽東南也齊也¶
者言萬物之潔齊也離也者明也萬物皆相見南方之卦也聖¶
人南面而聽天下嚮明而治葢取諸此也坤也者地也萬物皆¶
致養焉故曰致役乎坤兌正秋也萬物之所說也故曰說言乎¶
兌戰乎乾乾西北之卦也言陰陽相薄也坎者水也正北方之¶
卦也勞卦也萬物之所歸也故曰勞乎坎艮東北之卦也萬物¶
<pb:CK-KZ_JY167_05p114b>¶
之所成終而所成始也故曰成言乎艮¶

　帝爲乾坤之樞旡可窺其出入於動而見其出入也故曰帝¶
　出乎震巽者春夏之交也生意畢齊若有所以絜度之故曰¶
　齊乎巽夏者四氣之中陽與陰相遇所謂姤也故曰相見乎¶
　離坤在西南養物之方也帝主其始而委其成功於地故曰¶
　致役乎坤兌正秋也生氣已成殺氣未見萬物說其成而忘¶
　其殺故曰說言乎兌西北爲陰而乾陽居之是陰陽相薄之¶
　象也以將盡之陽敵方盛之陰故曰戰乎乾坎爲北方之卦¶
　萬物於此歸藏休息若有以慰勞之故曰勞乎坎至於艮則¶
　止矣氣不止則不成機不止則不生止者成之終而生之始¶
<pb:CK-KZ_JY167_05p115a>¶
　也故曰成言乎艮大哉艮乎天地之所以成始而成終也卽¶
　聖學之所以有終而有始也(帝出乎震)¶
　　右第五章¶

神也者妙萬物而爲言者也動萬物者莫疾乎雷撓萬物者莫¶
疾乎風燥萬物者莫熯乎火說萬物者莫說乎澤潤萬物者莫¶
潤乎水終萬物始萬物者莫盛乎艮故水火相逮雷風不相悖¶
山澤通氣然後能變化旣成萬物也¶
　　右第六章¶

乾健也坤順也震動也巽入也坎䧟也離麗也艮止也兌說也¶
　　右第七章¶
<pb:CK-KZ_JY167_05p115b>¶

乾爲馬坤爲牛震爲龍巽爲鷄坎爲豕離爲雉艮爲狗兌爲羊¶
　　右第八章¶

乾爲首坤爲腹震爲足巽爲股坎爲耳離爲目艮爲手兌爲口¶
　　右第九章¶

乾天也故稱乎父坤地也故稱乎母震一索而得男故謂之長¶
男巽一索而得女故謂之長女坎再索而得男故謂之中男離¶
再索而得女故謂之中女艮三索而得男故謂之少男兌三索¶
而得女故謂之少女¶
　　右第十章¶

乾爲天爲圜爲君爲父爲玉爲金爲寒爲冰爲大赤爲良馬爲¶
<pb:CK-KZ_JY167_05p116a>¶
老馬爲瘠馬爲駁馬爲木果　坤爲地爲母爲布爲釜爲吝[(嗇-人-人)+口+口]¶
爲均爲子母牛爲大輿爲文爲眾爲柄其於地也爲黑　震爲¶
雷爲龍爲𤣥黃爲旉爲大塗爲長子爲決躁爲蒼筤竹爲萑葦¶
其於馬也爲善鳴爲馵足爲作足爲的顙其於稼也爲反生其¶
究爲健爲蕃鮮　巽爲木爲風爲長女爲繩直爲工爲臼爲長¶
爲高爲進退爲不果爲臭其於人也爲寡髮爲廣顙爲多白眼¶
爲近利巿三倍其究爲躁卦　坎爲水爲溝瀆爲隱伏爲矯輮¶
爲弓輪其於人也爲加憂爲心病爲耳痛爲血卦爲赤其於馬¶
也爲美脊爲亟心爲下首爲薄蹄爲曳其於輿也爲多眚爲通¶
爲月爲盜其於木也爲堅多心　離爲火爲日爲電爲中女爲¶
<pb:CK-KZ_JY167_05p116b>¶
甲冑爲戈兵其於人也爲大腹爲乾卦爲鼈爲蟹爲蠃爲蚌爲¶
龜其於木也爲科上稿　艮爲山爲徑路爲小石爲門闕爲果¶
蓏爲閽寺爲指爲狗爲鼠爲黔喙之屬其於木也爲堅多節¶
兌爲澤爲少女爲巫爲口舌爲毁折爲附決其於地也爲剛鹵¶
爲妾爲羊¶

　巽順也而爲躁坎䧟也而爲通言其究也風極則急水溢則¶
　行故上於人者能競世者也下於人者善趨時者也且陰陽¶
　之精泄之於水陰陽之氣播之爲風故坎之爲盜也竊陰陽¶
　之精也巽之爲入也發陰陽之氣也人物之精泄之於智故¶
　智之爲盜也盜人物之精也聖人之退藏於密所以完其精¶
<pb:CK-KZ_JY167_05p117a>¶
　而不使盜也固其氣而不使入也(巽順坎陷)¶
　　右第十一章¶

** 　　序卦傳¶

有天地然後萬物生焉盈天地之間者唯萬物故受之以屯屯¶
者盈也屯者物之始生也物生必䝉故受之以䝉䝉者䝉也物¶
之穉也物穉不可不養也故受之以需需者飮食之道也飮食¶
必有訟故受之以訟訟必有眾起故受之以師師者眾也眾必¶
有所比故受之以比比者比也比必有所畜故受之以小畜物¶
畜然後有禮故受之以履履而泰然後安故受之以泰　泰者¶
通也物不可以終通故受之以否物不可以終否故受之以同¶
<pb:CK-KZ_JY167_05p117b>¶
人與人同者物必歸焉故受之以大有有大者不可以盈故受¶
之以謙有大而能謙必豫故受之以豫豫必有隨故受之以隨¶
以喜隨人者必有事故受之以蠱蠱者事也有事而後可大故¶
受之以臨臨者大也物大然後可觀故受之以觀可觀而後有¶
所合故受之以噬嗑嗑者合也物不可以苟合而已故受之以¶
賁賁者飾也致飾然後亨則盡矣故受之以剝剝者剝也物不¶
可以終盡剝窮上反下故受之以復復則不妄矣故受之以旡¶
妄有旡妄然後可畜故受之以大畜物畜然後可養故受之以¶
頤頤者養也不養則不可動故受之以大過物不可以終過故¶
受之以坎坎者䧟也䧟必有所麗故受之以離離者麗也¶
<pb:CK-KZ_JY167_05p118a>¶
　　右上篇¶

有天地然後有萬物有萬物然後有男女有男女然後有夫婦¶
有夫婦然後有父子有父子然後有君臣有君臣然後有上下¶
有上下然後禮義有所錯夫婦之道不可以不久也故受之以¶
恒恒者久也物不可以久居其所故受之以遯遯者退也物不¶
可以終遯故受之以大壯物不可以終壯故受之以晉晉者進¶
也進必有所傷故受之以明夷夷者傷也傷於外者必反其家¶
故受之以家人家道窮必乖故受之以暌暌者乖也乖必有難¶
故受之以蹇蹇者難也物不可以終難故受之以解解者緩也¶
緩必有所失故受之以損損而不已必益故受之以益益而不¶
<pb:CK-KZ_JY167_05p118b>¶
已必決故受之以夬夬者決也決必有所遇故受之以姤姤者¶
遇也物相遇而後聚故受之以萃萃者聚也聚而上者謂之升¶
故受之以升升而不已必困故受之以困困乎上者必反下故¶
受之以井井道不可不革故受之以革革物者莫若鼎故受之¶
以鼎主器者莫若長子故受之以震震者動也物不可以終動¶
止之故受之以艮艮者止也物不可以終止故受之以漸漸者¶
進也進必有所歸故受之以歸妹得其所歸者必大故受之以¶
豐豐者大也窮大者必失其居故受之以旅旅而旡所容故受¶
之以巽巽者入也入而後說之故受之以兌兌者說也說而後¶
散之故受之以渙渙者離也物不可以終離故受之以節節而¶
<pb:CK-KZ_JY167_05p119a>¶
信之故受之以中孚有其信者必行之故受之以小過有過物¶
者必濟故受之以旣濟物不可窮也故受之以未濟終焉¶
　　右下篇¶

** 　　雜卦傳¶

乾剛坤柔比樂師憂　臨觀之義或與或求　屯見而不失其¶
居䝉雜而著　震起也艮止也損益盛衰之始也　大畜時也¶
旡妄災也　萃聚而升不來也謙輕而豫怠也　噬嗑食也賁¶
旡色也　兌見而巽伏也　隨旡故也蠱則飭也　剝爛也復¶
反也　晉晝也明夷誅也　井通而困相遇也　咸速也恒久¶
也　渙離也節止也解緩也蹇難也暌外也家人内也否泰反¶
<pb:CK-KZ_JY167_05p119b>¶
其類也　大壯則止遯則退也　大有眾也同人親也革去故¶
也鼎取新也小過過也中孚信也　豐多故也親寡旅也　離¶
上而坎下也　小畜寡也履不處也　需不進也訟不親也大¶
過顚也姤遇也柔遇剛也漸女歸待男行也頤養正也旣濟定¶
也歸妹女之終也未濟男之窮也夬決也剛決柔也君子道長¶
小人道憂也¶
¶	
<pb:CK-KZ_JY167_05p120a>¶

** 易說後跋¶

易聖人之書也聖人之書惟聖人可以解之下此者不能解也¶
夫旣不能解聖人之書而又以聖人之書不可不解於是穿鑿¶
附會各以已意求聖人而聖人作書之旨益晦何也文章莫大¶
於六經尙書者史官之所[糸*巳]也詩采之武夫游女禮爲漢儒所¶
補綴春秋雖經聖人筆削而大半因其舊文惟易則經伏羲文¶
王周公孔子數聖人而成之者也夫聖如伏羲文王周公孔子¶
可以止矣以伏羲文王周公孔子爲一書其書固[卄/(&#xE553;-圭+戊)]以加矣後¶
之人萬萬不能至於伏羲文王周公孔子之域而徒欲解伏羲¶
文王周公孔子之書多見其不知量而巳然則伏羲文王周公¶
<pb:CK-KZ_JY167_05p120b>¶
孔子而後遂無可解易者乎曰有以聖人之人解聖人之書則¶
易何不可解而必於伏羲文王周公孔子哉今讀易說爲大仙¶
宗呂先生所著其言發前人所未發而又明白洞達如日月之¶
揭中天而無不可曉然共見然後知先生眞聖人也眞能解聖¶
人之書者也向使伏羲文王周公孔子互爲解說亦無以過則¶
雖謂易說一書仍以伏羲文王周公孔子解伏羲文王周公孔¶
子之易可矣抑聞之易說藏於虞山之玉松巳久厯年數矣今¶
庚戍冬廣陵虛淨同人乃梓而行之豈書之行也有其時有其¶
地亦有其人歟然易經數聖人而成自伏羲迄孔子凡幾千年¶
而易說成於先生一人之手且藏諸虞山至今而始出則其事¶
<pb:CK-KZ_JY167_05p121a>¶
固奇而其書亦與易爲不朽矣後學許承宣謹識¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_05p121b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY167_05p122a>¶

* 易說後跋¶

　大易一書天地之所以範圍日月之所以運行陰陽之所以¶
　統馭者也順而推之則一本而萬殊逆而用之則萬殊而一¶
　本精研之爲性與天道之根源體行之爲三教至詣之實功¶
　大哉易乎此卽精一執中之心傅亦吾夫子五十學易之心¶
　易也乎顧古今以來注解是經者不下數十百家類皆各就¶
　其所見亦自足以發明其說然或執於理氣或泥於象數僅¶
　成一家言而未克以闡三教同源之妙道壬子之春兒子予¶
　蒲得¶
純陽道祖易說予敬讀之尋繹數十過覺此眞足發三聖未啟¶
<pb:CK-KZ_JY167_05p122b>¶
　之心傳彚萬聖同宗之奥藴前輩許筠菴先生跋誌甚詳無¶
　事予之再爲贅贊矣爰重梓之命予蒲偕鹿園龎太史詳爲¶
　校刋獨惜其中闕蹇卦半幅數年來覔補無由逮已未之𡻕¶
　始於嘉會處遇之以成完璧今適值重訂全書之時此亦一¶
　大奇緣也因備誌其顚未如是¶
　　　　　　　　　　　　　梅芳弟子蔣曰綸謹誌¶
¶	
¶	
¶	
¶	
<pb:CK-KZ_JY167_05p123a>¶

* 易說後跋¶

葢聞聖人之精畫卦以示聖人之藴因卦以發故先儒謂因象¶
以明理由象以知數得其義則象數在其中矣自言易者歧而¶
二之於是郞顗毛爽假其名而流於技術王弼阮籍涉其藩而¶
昧於精微至列史藝文志所載若葛勾漏周易雜占陶貞白周¶
易髓李湻風周易冥軌袁天綱易鏡元要李含光周易義略成¶
元英周易窮寂圖釋一行易傳蒲乾貫易[車*丸]釋希覺周易會釋¶
[言*已]陳希夷易龍圖王昭素易論罕有存者意者金科玉笈祕藏¶
元都亦如王遠知易總未許流傳緗帙耶茲讀¶
孚佑上帝易說明於天道切於人事揭中庸之旨闡神化之宗¶
<pb:CK-KZ_JY167_05p123b>¶
開物成務之功數往知來之理不學上達一以貫之以視演元¶
洞極元包辨虛諸書誠不可同年而語也(均元)昧道懵學莫窺¶
閫奥循環雒誦研味無窮語有之終身戴天不知天之高也終¶
身履地不知地之厚也操壺杓就江海而飮之滿腹而去又安¶
知江海之深乎今(均元)於是經也亦然謹拜手而爲之跋¶
¶	
<pb:CK-KZ_JY167_06p001a>¶
@fw1重刋道藏輯要¶

* 　易說上經¶
孚佑上帝純陽吕祖天師著¶

** ☰☰(乾上乾下)¶

乾元亨利貞　初九濳龍勿用　九二見龍在田利見大人¶
九三君子終日乾乾夕惕若厲旡咎　九四或躍在淵旡咎¶
九五飛龍在天利見大人　上九亢龍有悔　用九見羣龍旡¶
首吉　彖曰大哉乾元萬物資始乃統天雲行雨施品物流形¶
大明終始六位時成時乘六龍以御天乾道變化各正性命保¶
合太和乃利貞首出庶物萬國咸寍　象曰天行健君子以自¶
<pb:CK-KZ_JY167_06p001b>¶
强不息　濳龍勿用陽在下也　見龍在田德施普也　終日¶
乾乾反復道也　或躍在淵進旡咎也　飛龍在天大人造也¶
　亢龍有悔盈不可久也　用九天德不可爲首也　文言曰¶
元者善之長也亨者嘉之會也利者義之和也貞者事之幹也¶
君子體仁足以長人嘉會足以合禮利物足以和義貞固足以¶
幹事君子行此四德者故曰乾元亨利貞　初九曰濳龍勿用¶
何謂也子曰龍德而隱者也不易乎世不成乎名遯世旡悶不¶
見是而旡悶樂則行之憂則違之確乎其不可拔濳龍也　九¶
二曰見龍在田利見大人何謂也子曰龍德而正中者也庸言¶
之信庸行之謹閑邪存其誠善世而不伐德博而化易曰見龍¶
<pb:CK-KZ_JY167_06p002a>¶
在田利見大人君德也　九三曰君子終日乾乾夕惕若厲旡¶
咎何謂也子曰君子進德修業忠信所以進德也修辭立其誠¶
所以居業也知至至之可與幾也知終終之可與存義也是故¶
居上位而不驕在下位而不憂故乾乾因其時而惕雖危无咎¶
矣　九四曰或躍在淵旡咎何謂也子曰上下旡常非爲邪也¶
進退旡恒非離羣也君子進德修業欲及時也故无咎　九五¶
曰飛龍在天利見大人何謂也子曰同聲相應同氣相求水流¶
濕火就燥雲從龍風從虎聖人作而萬物覩本乎天者親上本¶
乎地者親下則各從其類也　上九曰亢龍有悔何謂也子曰¶
貴而无位高而无民賢人在下位而无輔是以動而有悔也¶
<pb:CK-KZ_JY167_06p002b>¶
濳龍勿用下也　見龍在田時舍也　終日乾乾行事也　或¶
躍在淵自試也　飛龍在天上治也　亢龍有悔窮之災也¶
乾元用九天下治也　濳龍勿用陽氣濳藏　見龍在田天下¶
文明　終日乾乾與時偕行　或躍在淵乾道乃革　飛龍在¶
天乃位乎天德　亢龍有悔與時偕極　乾元用九乃見天則¶
　乾元者始而亨者也利貞者性情也乾始能以美利利天下¶
不言所利大矣哉大哉乾乎剛健中正純粹精也六爻發揮旁¶
通情也時乘六龍以御天也雲行雨施天下平也　君子以成¶
德爲行日可見之行也濳之爲言也隱而未見行而未成是以¶
君子弗用也　君子學以聚之問以辨之寬以居之仁以行之¶
<pb:CK-KZ_JY167_06p003a>¶
易曰見龍在田利見大人君德也　九三重剛而不中上不在¶
天下不在田故乾乾因其時而惕雖危旡咎矣　九四重剛而¶
不中上不在天下不在田中不在人故或之或之者疑之也故¶
旡咎　夫大人者與天地合其德與日月合其明與四時合其¶
序與鬼神合其吉凶先天而天弗違後天而奉天時天且弗違¶
而況於人乎況於鬼神乎　亢之爲言也知進而不知退知存¶
而不知亡知得而不知喪其爲聖人乎知進退存亡而不失其¶
正者其爲聖人乎¶

　古者包羲氏仰觀象於天俯觀法於地中察鳥獸之文與地¶
　之宜近取諸身遠取諸物於是作八卦以通神明之德以類¶
<pb:CK-KZ_JY167_06p003b>¶
　萬物之情八卦之元始於乾坤二義乾健坤順所以明太極¶
　陰陽之理也貫三才而宗太極統四象而彚五行首之以乾¶
　者蓋以爲眾卦之父母也非專言天地之位也藴先天一畫¶
　之𤣥啟造化渾淪之用剛健中正純陽不雜乾乃天德之剛¶
　也元亨利貞發於文王以天明人也四德之義著於孔子以¶
　人勝天也卦而純陽也純心純政終始不渝擴之而廣大行¶
　之而通達得之而攸利存之而貞固冥運默成無待勉强此¶
　德化之盛惟天與聖人始足以當之耳卦辭之意不專言聖¶
　人者不欲以是絕天下也何也乾德者萬物之乾德也天地¶
　非虛寂也天人非遐隔也聖人非生而有餘也眾人亦非生¶
<pb:CK-KZ_JY167_06p004a>¶
　而不足也自强不息其致一也三才之立始於乾元而三才¶
　之用發於人心是人心者乾坤之變化也易卽人心之所藏¶
　也有天地而無人心生生之理疇爲大之疇爲通之疇爲利¶
　之疇爲貞之也人心所至鬼神所至也鬼神所體人心所體¶
　也是故擬諸形容象其物宜上稽動變之繁下徵蓍策之應¶
　欲人反諸心而自得之也故窮理盡性以至於命一也是以¶
　知易心易也以易爲書則泥皆未明於大易之秘也善學易¶
　者能於一念入微極深研幾適乎萬變周流之妙則虛明寂¶
　照之體可以合乎元亨利貞之用也已¶

　乾六龍皆聖人也濳見惕躍飛亢惟其時也時下則下時上¶
<pb:CK-KZ_JY167_06p004b>¶
　則上也下非固於隱也上非競於趨也陽德之變化聖人因¶
　之而上下也如初有聖德時當側微宜爲濳龍之待也凡聖¶
　賢抱大經綸皆從濳養中出曰勿用者不用天下也非天下¶
　之不用也二之剛健中正出濳離隱猶龍之在田居位不偏¶
　處於平易之地也然身雖寄於𤱶畝而德已顯於寰宇乃聲¶
　施澤溥之機也曰利見大人者雖非君位有君之德天下利¶
　見之也三處下之上乾道猶未革也幸其性體剛健能憂勤¶
　惕厲可以當任大責重之地也四處上之下乾道則巳革也¶
　欲進而革命猶遲疑於天人去留之際故爲或躍在淵之象¶
　也然三之將革則待時而厲四之已革則揆時而試皆與乾¶
<pb:CK-KZ_JY167_06p005a>¶
　道相爲變化也淵視之田則危矣躍視之見則疑矣躍以安¶
　天下也躍而不離乎淵所以安其身也五乘剛而居天位象¶
　飛龍在天之慶以聖德而御大器則大人之路亨也制度經¶
　綸與天下初爲更始非徒恭默而已將以爲萬物快睹之休¶
　也自五而進則極矣陽極則亢物極則反上九所以有悔也¶
　但乾道豈遂以亢終識其通變之術卽可復於濳龍之用故¶
　不言凶也龍之言亢亦聖人處於時之當亢也時之當亢聖¶
　人不能反亢之有悔僅能易亢之無凶也嗚呼天地旣閉則¶
　顯不如隱萬物思治則默不如語惟其時也堯舜遜上而五¶
　者也文王遜五而四者也周公惕於三者也孔子見於二者¶
<pb:CK-KZ_JY167_06p005b>¶
　也亦濳於初者也故曰乾六龍皆聖也(六爻說)¶

　六爻之體初二爲地龍之下位也五上爲天龍之上位也三¶
　四不言龍以人位而當時乘者也而九三一爻居人道之首¶
　故獨言乾乾也聖人之乘六龍無所不惕而獨惕於三者因¶
　三處上下之間也蓋六龍誠無一首而時乘必有六位乾之¶
　下三爻者皆不得位之聖人也就不得位之中而安危復殊¶
　軌焉初則濳而不見二則見而不濳三則置身於不濳不見¶
　之間鄰於濳見之所難持而又不能遽爲飛躍之事而利見¶
　之也不能利見則必有反而𢦤之者矣故聖人危其地而係¶
　之辭曰君子終日乾乾夕惕若者惟以進修爲實地也噫君¶
<pb:CK-KZ_JY167_06p006a>¶
　子居躬行事反復善道不但處三之危地者利用在惕卽地¶
　不危而欲以修身見於世者亦利用惕也是以知確乎不拔¶
　者惕於濳也閑邪存誠者惕於見也進德修業者惕於躍也¶
　位乎天德者惕於飛也不失其正者惕於亢也故聖人乘龍¶
　御世無時而不惕也(乾乾惕語)¶

　乾卦六爻之後曰用九見羣龍旡首何也九爲乾德之極陽¶
　極於九剛健之至也極則必反用陽之道也乾以剛健爲體¶
　而其用則屈伸變化莫測其所向故謂之無首君子體乾之¶
　體用乾之用飛濳躍見圓融應化亦不膠於一轍時剛而剛¶
　非有意於剛也則非以剛爲首也時柔而柔非欲變於柔也¶
<pb:CK-KZ_JY167_06p006b>¶
　則亦非以柔爲首也蓋君子夙昔抱[刀/貝]亦龍德也當龍之飛¶
　躍天下莫不快覩及其乘氣茫洋窮乎𤣥閴之際其首終莫¶
　能見也嗚呼乾之始物聖稱先天非無首也乾始物而終之¶
　聖先天而後之神化之機皆不見其爲首也始終先後之間¶
　不失其節不失其宜乃所謂則也天循則而行故行而不息¶
　君子循則而變故變而不失也是故天道之動靜無端陰陽¶
　之迴環無始理信然也(陽極用九)¶

　夫乾天也元亨利貞其德也天有四德惟元所統此元之所¶
　以爲大也元氣𢎞通品物頼之而生成化機因之而不滯則¶
　陰陽之闔闢不偏乾道之始終無間乃天理之本然也故乾¶
<pb:CK-KZ_JY167_06p007a>¶
　道變化各正性命保合太和者此天理之在萬物者也理之¶
　在天地者與在人心者無二在人心者與在萬物者亦無二¶
　但萬物之生雖或冥頑而此理無不具也故乾之爲道或使¶
　物隨時而漸變者或使物感氣而卒化者各能正定其性命¶
　而保合此生理也且天之運行也行以和也和卽所謂資始¶
　之元也元爲理氣之始天德旣以時而成萬物卽資元而以¶
　始流行之正各保合於太和之中也萬物各保其和則眞性¶
　不失所以利貞也元不生於元而生於貞也當變化之始爲¶
　元變化之成爲貞不貞無以爲元也不元無以能貞也元以¶
　得貞貞以起元乃萬物之機軸也聖人於此知大明終始也¶
<pb:CK-KZ_JY167_06p007b>¶
　噫鼓萬物而不激體乾元而有終者正時乘御天之妙用也¶
　(乾道變化)¶

　天體至圓行有常度而無停機者天非有體也因星之附麗¶
　以爲體也陽經陰緯經之體縱緯之體橫天行度以二十八¶
　宿爲經五星之纒爲緯靜而有常者經星主之動而不息者¶
　緯星主之體如倚蓋南北二極平分相貫北高南下極中一¶
　星旋轉尤𨒪曰天紐星卽天之樞也天體不動非不動也旋¶
　轉不離乎垣猶樞之啟閉不離乎舊見以爲動之用若是耳¶
　究其體未嘗有所動也故曰維天之命於穆不己天之所以¶
　爲天也聖心之運也豈異哉堯舜競業文王緝熙孔子不厭¶
<pb:CK-KZ_JY167_06p008a>¶
　不倦兹皆不待强而自無不息也賢人以下非强以矯之則¶
　不能勝矣故曰君子以自强不息夫易之象心之象也心之¶
　用易之機也用易者神而明之卽心用之也是以六十四卦¶
　之大象皆言以也言以者默而會之則知吾心之用與易象¶
　中之變化有當然之合也天地萬物之象皆吾心之象也吾¶
　心之用卽天地萬物之用也故遺心而逐象者非玩易之𤣥¶
　舍象而求心者亦非知易之至也(自强不息)¶

　聖人以天地萬物爲一體飛濳惕躍乃物理自然之數也吉¶
　凶悔吝乃事理當然之數也故或隱或見非聖人之得已也¶
　濳雖聖人之不得己而聖人無不得已之心也故曰樂行憂¶
<pb:CK-KZ_JY167_06p008b>¶
　違確乎其不可拔也憂樂者時也聖人之心無憂樂也從違¶
　者時之道也聖人之行無從違也或曰亢龍有悔聖人遭焉¶
　則亦濳乎曰在上則戒在下則濳亢非憂違之時也貴極而¶
　無位可處高極而無民可近賢人在下位而敵體不應動而¶
　皆悔之時也聖人於此惟抑其貴損其高以下乎賢庶不至¶
　於亢極之害也如世道衰微人心危險當天下之責豈可委¶
　身去之也惟其不以位爲心則其處亢也猶其處濳也或曰¶
　見龍在田何以言舍也曰聖人濳而修也飛而達也不濳不¶
　飛而在田也特以爲蘧廬而非所常寓也匪進則退矣此聖¶
　人樂行憂違之用也(樂行憂違)¶
<pb:CK-KZ_JY167_06p009a>¶

　大抵君相之爲千古之勳猷易振寸心之誠慤難持故夙興¶
　匪懈全從德業之修進也德業修進又從乎知至知終之妙¶
　用知之德卽乾之至德也天有常運進退不失是天之知也¶
　故曰乾知大始知之神化人與天同也昧而不覺者不能復¶
　其體也乾之九三以大臣而處危疑之地非以知至知終之¶
　惕厲則不能免於傾覆之虞也大凡德之極至爲至而至之¶
　隱微爲幾知其至而求所以至之則可與於微妙之幾矣業¶
　之歸宿爲終而終之條理爲義知其終而求所以終之則可¶
　存於精確之義矣幾能動者也義守靜者也處進退之宜知¶
　至而進故可與論幾也知終則退故可與存義也雖然知亦¶
<pb:CK-KZ_JY167_06p009b>¶
　未易言也以天地一誠之靈氣凝而爲知無心出之能合於¶
　變動始終之妙苟非無欲者其孰能之乎(知至知終)¶

　河圖洛書皆以五居中而一居下也大衍之數五十而虛其¶
　一也其一者下之一也一者萬物之根荄卽大造之化源也¶
　故曰天地之道可一言而盡也其爲物不二不二一也乾者¶
　一數也而初九之濳龍勿用其一之主也聖人繫之曰陽氣¶
　濳藏陽在下也下者抱於一也其濳藏者非謂有時而發用¶
　也抱一而處卽發用而常濳藏也其在下者非謂有時而上¶
　也抱一而出卽在上而不離乎下也乾卦所謂勿用於濳龍¶
　者卽大衍所謂勿用之一也四十有九之用變化無窮而未¶
<pb:CK-KZ_JY167_06p010a>¶
　始離乎一也故龍之見躍飛亢六位成矣而未始離乎濳也¶
　然而濳之爲言也非匿影銷聲伏其身而不見也惟顯諸仁¶
　藏諸用精與𤣥運而神與天符渾渾穆穆韜光歛迹與道爲¶
　一此聖賢之濳也是故大舜以濳爲治則恭已孔子以濳爲¶
　教則忘言顔子以濳而處易則齋心箕子以濳而䝉難則正¶
　志皆體乎濳龍勿用之旨而不違於天者也噫三代而下賢¶
　知之士或以意氣自[刀/貝]或以功名自𢚩識時而濳者鮮其人¶
　矣乃若留侯之操椎以濳爲用者也平陽之飲醕以爲用濳¶
　者也皆資之近道者也若漢文之謙讓泥於濳矣賈生之歎¶
　息失於濳矣所謂濳者勿用而能用能用而勿用故勿用之¶
<pb:CK-KZ_JY167_06p010b>¶
　妙非有德者不能知之(陽氣濳藏)¶

　乾元旣始而亨矣有生生不息之機卽有生生各具之性生¶
　之所存者性性之所含者情正而不偏剛而能化乾之性情¶
　也各正性命本體自成物之性情也天無可擬之性情以萬¶
　物爲性情也萬物有一定之性情卽天之性情也是以收歛¶
　歸藏乃見性情之實此所謂霜降水涸天根乃見者也然以¶
　發生之初推至於化成之後不有乾元何能通物之始不性¶
　其情何能久行其正是故始而亨者必乾元也利而正者必¶
　性情也蓋謂性者天生之質正而不邪者也情者卽性之所¶
　欲也若不能以性制情使情流失性則不能久行其正也故¶
<pb:CK-KZ_JY167_06p011a>¶
　君子體乾之用專直而不撓健運而不息事合於理而不偏¶
　志絕於邪而不雜乃得乎性情之利貞也(性情之實)¶

　六爻之濳見惕躍飛亢變化不測而藏顯之機固曲暢而無¶
　餘矣然萬化歸元卽六爻之發越揮㪚旁通於萬物之情者¶
　皆本於自然而然無所勉强也是以大人之乘時卽所以御¶
　龍御龍所以體元體元所以法天也推而廣之見大則旁通¶
　矣體仁則見大矣(六爻發揮)¶

　天地鬼神與道爲一也聖人全體乾元亦與道爲一以易簡¶
　之德合其體以生成之德合其用以先哲圓通合日月之明¶
　以闔闢慘舒合四時之序以彰善癉惡合鬼神之吉凶默而¶
<pb:CK-KZ_JY167_06p011b>¶
　契之神而明之無適而非天理之宜也是以堯舜在上而蓂¶
　生鳳儀晝不暝宵無光者先天而天弗違也孔孟在下而懼¶
　亂臣賊子息邪說橫行者後天而奉天時也聖人所以參贊¶
　於先後天之間者以致中和也今夫人莫不有本然未發之¶
　中和未發之中卽先天也發而中節卽後天也堯舜致中和¶
　於上者也孔孟致中和於下者也所以先天後天者非有意¶
　而別之也以德與之先後也以時與之先後也以道與之先¶
　後也(與天地合其德)¶

　大哉乾也伏羲畫之一以專其統也文王象之元以大其生¶
　也孔子又名之曰乾知大始以盡其德也始而曰大是至虛¶
<pb:CK-KZ_JY167_06p012a>¶
　而未見乎氣至神而獨妙其靈通天徹地貫古悉今皆一知¶
　也惟聖人體之純粹用之中正明於未然行乎當然凖於盈¶
　虛消息之間而不流於得喪存亡之繫故能見天地之心而¶
　復一元之始也天之數終而復始陽極而剝也乾上而亢也¶
　時也時或有過也而道無過也體道而行則不失其正也故¶
　曰知進退存亡而不失其正者其惟聖人乎正者貞也乾元¶
　之用所歸宿也萬物不貞無以爲元也君子不正無以體乾¶
　也(知進退存亡之正)¶

** ☷☷(坤下坤上)¶

坤元亨利牝馬之貞君子有攸往先迷後得主利西南得朋東¶
<pb:CK-KZ_JY167_06p012b>¶
北喪朋安貞吉　彖曰至哉坤元萬物資生乃順承天坤厚載¶
物德合旡疆含𢎞光大品物咸亨牝馬地類行地旡疆柔順利¶
貞君子攸行先迷失道後順得常西南得朋乃與類行東北喪¶
朋乃終有慶安貞之吉應地旡疆　象曰地勢坤君子以厚德¶
載物　初六履霜堅冰至　象曰履霜堅冰陰始凝也馴致其¶
道至堅冰也　六二直方大不習旡不利　象曰六二之動直¶
以方也不習旡不利地道光也　六三含章可貞或從王事旡¶
成有終　象曰含章可貞以時發也或從王事知光大也　六¶
四括𧅺旡咎旡譽　象曰括𧅺旡咎愼不害也　六五黃裳元¶
吉　象曰黃裳元吉文在中也　上六龍戰於野其血𤣥黃¶
<pb:CK-KZ_JY167_06p013a>¶
象曰龍戰於野其道窮也　用六利永貞　象曰用六永貞以¶
大終也　文言曰坤至柔而動也剛至靜而德方後得主而有¶
常含萬物而化光坤道其順乎承天而時行　積善之家必有¶
餘慶積不善之家必有餘殃臣弑其君子弑其父非一朝一夕¶
之故其所由來者漸矣由辨之不早辨也易曰履霜堅冰至蓋¶
言順也　直其正也方其義也君子敬以直内義以方外敬義¶
立而德不孤直方大不習旡不利則不疑其所行也　陰雖有¶
美含之以從王事弗敢成也地道也妻道也臣道也地道無成¶
而代有終也　天地變化草木蕃天地閉賢人隱易曰括囊旡¶
咎旡譽蓋言謹也　君子黃中通理正位居體美在其中而暢¶
<pb:CK-KZ_JY167_06p013b>¶
於四支發於事業美之至也　陰疑於陽必戰爲其嫌於旡陽¶
也故稱龍焉猶未離其類也故稱血焉夫𤣥黃者天地之雜也¶
天而地黃¶

　易首乾坤而乾統乎坤坤體乎乾者也坤不體乾則其德不¶
　順而義非代終矣何以明臣道之當順也曰利牝馬之貞者¶
　乾以龍御天坤以馬行地別其限以明陰陽飛伏之分也馬¶
　而曰牝順之至也從陽也陰從乎陽則吉疑於陽則凶故曰¶
　先迷後得主利先陽而往則爲迷錯後陽而往則得其主而¶
　利矣兹爲陽陰主之義也曰西南得朋東北喪朋安貞吉者¶
　西南陰也東北陽也以陰詣陽何以能吉惟政而詣陰則舍¶
<pb:CK-KZ_JY167_06p014a>¶
　朋得主化育以成斯終其慶矣蓋陽非陰之朋也往東北則¶
　剛暴是偕失其同心之助往西南則柔嘉爲侣而有類應之¶
　吉也坤之體以順承爲生化之源坤之德以博厚爲載物之¶
　本坤之攸行以順健爲致遠之具坤道之所以爲安貞者以¶
　濳孚爲類應之合也視之商之應宫箎之應塤濳通迅𨒪抑¶
　又甚矣象以地順而厚萬物並載坤之謂也君子體此以厚¶
　德載物擴包與之量𢎞仁澤之施生意滿懷靡不翕聚其爲¶
　承天時行之道也深矣造化之功用有乾以主始有坤以代¶
　終主始者無爲而專成代終者至柔而健順坤之不先天而¶
　生意自裕於中不後天而化機默達於外豈非承順之功用¶
<pb:CK-KZ_JY167_06p014b>¶
　乎觀坤之爲道恬退無爲其至柔也及其代天有終沛然莫¶
　禦動何剛也惟剛乃見其用柔之至矣當淵默無事至靜也¶
　想其賦形有定貞固不移德何方也惟方益知其守靜之至¶
　矣柔而用剛方以持靜而中德之藏美之至也初陰始生是¶
　小人初進之機也曰履霜者一陰之象也堅冰者六陰之象¶
　也君子能防微杜漸則不至於危矣故六爻之動變至理之¶
　推移防龍戰之危於始則無堅冰之禍於終也卦惟二五柔¶
　順中正默應乎乾者也主乎内者無邪曲而直見乎外者有¶
　矩則而方故二之曰直方大五之爲黃中通理也所謂直方¶
　大者乾元資始之氣發見於坤而洪纖高下飛濳動植無所¶
<pb:CK-KZ_JY167_06p015a>¶
　囘隱無所錯亂也此非坤之能自大也惟其體乾之大以大¶
　也體乾之大以爲大夫豈待習而始利[耳*卩]五之曰黃裳元吉¶
　温恭抑抑不與陽爭渾渾穆穆通中之條理而暢於四肢亦¶
　猶是也然諸卦之五皆爲尊位而坤獨安於下者[酉*㔾]乾之用¶
　而避乾之陽也如三之無成從乎陽而不居成也四之括囊¶
　順乎陽而不爭智也上六曰龍戰坤失其德矣盛而不己陽¶
　所不堪也其血𤣥黃者陰之傷也非陽之傷也氣陽而血陰¶
　也陰疑於陽則血亦疑於𤣥矣故曰𤣥黃者天地之雜也曰¶
　於野者陰[執/力]泛漫散溢無底是無限制之意也惟其[執/力]之盛¶
　也乃其道之窮也用六之言利永貞者戒其變也能守之而¶
<pb:CK-KZ_JY167_06p015b>¶
　終不失其貞則免於戰矣象曰以大終也乾以大始坤以大¶
　終守陰之義也聖人之於坤也美而有戒稱而有抑所以明¶
　陰陽敬義之大分也此卽天地尊卑之妙用陰陽變化之𤣥¶
　機而吾人學問亦卽此而寓矣是故敬非他也卽坤之直也¶
　生生自内而中正無邪者也義非他也卽坤之方也生生直¶
　達由中及外而方整齊一者也内本直也外本方也非直之¶
　而後直方之而後方也始卽終之事也終復始之機也此終¶
　之不得不成於始非始之有待於終也則知心體自然之妙¶
　與天地造化之妙同歸一致者也¶

** 　☵☳(震下坎上)¶
<pb:CK-KZ_JY167_06p016a>¶

屯元亨利貞勿用有攸往利建侯　彖曰屯剛柔始交而難生¶
動乎險中大亨貞雷雨之動滿盈天造草昧宜建侯而不寍¶
象曰雲雷屯君子以經綸　初九磐桓利居貞利建侯　象曰¶
雖磐桓志行正也以貴下賤大得民也　六二屯如邅如乘馬¶
班如匪宼婚媾女子貞不字十年乃字　象曰六二之難乘剛¶
也十年乃字反常也　六三卽鹿旡虞惟入於林中君子幾不¶
如舍往吝　象曰卽鹿旡虞以從禽也君子舍之往吝窮也¶
六四乘馬班如求婚媾往吉旡不利　象曰求而往明也　九¶
五屯其膏小貞吉大貞凶　象曰屯其膏施未光也　上六乘¶
馬班如泣血漣如　象曰泣血漣如何可長也¶
<pb:CK-KZ_JY167_06p016b>¶

　屯爲洪荒未闢乾坤之始交也蓋剛柔二氣感應未孚情意¶
　未浹下之陽旣處於難際而上之陽又䧟乎險中陽爲陰遏¶
　陰爲陽擊所以爲屯也然以震遇坎動而不已將出於險故¶
　曰大亨貞也利貞以善用其動建侯以善用其貞始治有統¶
　而屯可濟矣此卦震爲體而坎爲用陽制乎陰之說也天地¶
　之絪氲方舒剛柔之情性未合淸濁混淆事機未定故曰難¶
　生也然以震動之才動乎險中能觀變審時以正爲應不爲¶
　險所困何患不亨也雷雨之動滿盈者震將爲雷坎將爲雨¶
　氣機方動而猶鬱塞盈滿此卽是天地初分之候萬物冥昧¶
　之交也萬物以人爲首故屯爲人道之始所以繼乾坤而立¶
<pb:CK-KZ_JY167_06p017a>¶
　極也人之精神與天地之氣化相爲閉塞當屯之時不可獨¶
　有所往利在建侯以撫萬方則眾效其力屯無不解矣猶言¶
　不寍者因陽體未剛初動乎險中也象以雲雷交作閉塞未¶
　通屯之謂也君子體此以經綸雲在雷上陰陽始交而未成¶
　雨故爲屯若雲在雷下則己成雨而爲解也經綸治絲之事¶
　也經者總其緖而分之象雷之自歛而發綸者理其緖而合¶
　之象雲之自㪚而聚雖然經綸之事豈一人所獨就哉所以¶
　利建侯也屯之六爻以二陽爲主然五之居體爲坎䧟而失¶
　[執/力]初之居體爲震動而得時當屯之世貴在方進之陽不貴¶
　已上之陽故初爲屯之主也初之在下而曰利建侯者震爲¶
<pb:CK-KZ_JY167_06p017b>¶
　長子代父用事初乃長子之爻也但無可進之[執/力]又無共事¶
　之人故爲磐桓進退之象當斯之時養德於靜待時而動故¶
　曰利居貞利建侯也此陰求於陽弱求於强所以爲利也二¶
　居屯之下乘初之剛是爲迍邅之象若守正居貞則不爲匪¶
　宼之嫌終得君臣之遇也三無濟屯之才徒有妄進之思此¶
　不虞爲難將有入林之困也能居貞以待養定識超舍去之¶
　卽爲吉也故二之相比久而可字也三之旣間則幾不如舍¶
　也至於四則正應已而四又比於五故復爲乘馬班如也但¶
　初之與四本有婚媾之情則求配必合往無不利也故四而¶
　應初藉於初之德也五雖有德位之尊而時[執/力]乖違故威福¶
<pb:CK-KZ_JY167_06p018a>¶
　不行而屯其膏矣若能委任於初使之爲正則亦可小獲其¶
　吉必欲恢𢎞而强爲大事之圖寍不凶[耳*卩]上六以陰柔之才¶
　猶復侈心於好進不安其位之甚也往無所之惟有泣血漣¶
　如憂懼而已夫二四之言乘馬初爲之乘也上之言乘馬五¶
　爲之乘也五之乘不如初之乘也五無可進者也初有可進¶
　者也故屯之所貴貴於初也雷雨釀陽醖陰而爲膏也能爲¶
　膏者初之德也不字者二之貞也往之者四之遇也屯而無¶
　應者五之時未光也噫當屯晦之時天以險制人人亦以正¶
　制天故貞以動卽可以盡人事以囘天運也矣¶

** ☶☵(坎下艮上)¶
<pb:CK-KZ_JY167_06p018b>¶

䝉亨匪我求童䝉童䝉求我初筮告再三瀆瀆則不告利貞¶
彖曰䝉山下有險險而止䝉䝉亨以亨行時中也匪我求童䝉¶
童䝉求我志應也初筮告以剛中也再三瀆瀆則不告瀆䝉也¶
䝉以養正聖功也　象曰山下出泉䝉君子以果行育德　初¶
六發䝉利用刑人用說桎梏以往吝　象曰利用刑人以正法¶
也　九二包䝉吉納婦吉子克家　象曰子克家剛柔接也¶
六三勿用取女見金夫不有躬旡攸利　象曰勿用取女行不¶
順也　六四困䝉吝　象曰困䝉之吝獨遠實也　六五童䝉¶
吉　象曰童䝉之吉順以巽也　上九擊䝉不利爲宼利禦宼¶
　象曰利用禦宼上下順也¶
<pb:CK-KZ_JY167_06p019a>¶

　䝉者物之始生穉而未開者也然物無弱而不壯運無塞而¶
　不通所以䝉之必亨也䝉者之得亨由明者之善教童䝉而¶
　盡初筮之誠告者卽不厭再三之瀆究其所以爲告從䝉者¶
　本來之良以爲培養非有矯强之致而然故貞之所以爲利¶
　而䝉之所以得亨也此卦艮爲體而坎爲用陰化乎陽之說¶
　也夫卦而言䝉正人心惟危道心惟微窒滯未化險而止之¶
　時也君子當䝉昧之時卽知物之將亨而淺深次序各循其¶
　候以教之則不失時而得其中也蓋物之當亨時也亨之順¶
　時道也天至而人從志至而氣感非可以妄求也是以君子¶
　不違天而動不先物而應匪我求童䝉童䝉求我之謂也初¶
<pb:CK-KZ_JY167_06p019b>¶
　筮則告累瀆則吝因其機之通不因其志之蔽也時之謂也¶
　再三瀆者瀆於此而復瀆於彼物不信而求我不孚而應則¶
　取其所不信而示之以不孚也是非䝉之瀆我我之瀆䝉也¶
　夫物而䝉也則其天猶全䝉而瀆也則其眞已鑿卽聖人成¶
　已成物之功也象以山下出泉其源可通其流未達䝉之象¶
　也君子法之以果行育德果其行如水之必流育其德如水¶
　之有本使初筮之誠漸達於懿美卽累瀆之䝉終不蔽於知¶
　能且育德者體艮之靜止也果行者體坎之剛中也當行而¶
　行當止而止内外交養得其時中之義也深矣䝉之六爻陰¶
　爲䝉而陽爲主所以貴九二與上九也然九二居則得中而¶
<pb:CK-KZ_JY167_06p020a>¶
　上九以剛居上過於中已九二應則得時而上九險而不止¶
　失於時已九二有互震之象而能出乎險上九居艮位之終¶
　而自止於剛二又爲䝉之主也故二之詞曰包䝉吉納婦吉¶
　瀆已者容之而待其化也順已者納之而成其德也且以剛¶
　接柔能濟其任者也若上九有待於擊是强致之用也故其¶
　詞有戒而無與也夫能發天下之䝉者不以已爲也以直繩¶
　枉而收其名以法裁物而攬其[執/力]皆爲宼者也君子之治䝉¶
　也如禦宼然機不輕發志不他用惟使䝉之不能爲害而已¶
　無所利焉而巳矣擊䝉者物與敵者也包䝉者物自正者也¶
　擊或過於嚴而不勝包則得其情而無不克矣賢愚均益故¶
<pb:CK-KZ_JY167_06p020b>¶
　二之所以爲吉也五以柔中相應眞實不彫童䝉之吉也初¶
　以朴忠承二以警惕不遑發䝉之利也初以陰居下雖爲無¶
　知之䝉也亦非不移之䝉也故以人示法不任法也以說感¶
　人不强人也若桎梏以往則棄德尙威民免而無恥吝莫甚¶
　矣然初之言吝非四之言吝也彼吝在己此吝在民也三之¶
　近二也非若初之近二也以柔闇之資失中正之位外雖從¶
　善内則懷私苟利所在忘身以狥之已又何有於二也故曰¶
　勿用取女爲二戒之也二之才能堪任爲克家之子而取女¶
　則吉如三之天眞汨没失於所克而何有於利也大抵䝉之¶
　爲䝉也惟蔽於利欲者之爲甚也蔽於利欲者始則爲䝉終¶
<pb:CK-KZ_JY167_06p021a>¶
　則爲邪矣故三不言䝉也三爲邪匪之倫也反戒於二者乃¶
　責賢者以絕不肖也且大臣當發䝉之任而好佞比淫先自¶
　䝉矣烏能以發人之䝉也哉金夫之羞爲小人言也取女之¶
　戒爲君子謀也是以童䝉未鑿之初心卽聖人養正之本體¶
　聖人已發之功用亦卽是童䝉初筮之本體而已所謂大人¶
　不失赤子之心者當於斯義而推之¶

** ☵☰(乾下坎上)¶

需有孚光亨貞吉利涉大川　彖曰需須也險在前也剛健而¶
不䧟其義不困窮矣需有孚光亨貞吉位乎天位以正中也利¶
涉大川往有功也　象曰雲上於天需君子以飮食宴樂　初¶
<pb:CK-KZ_JY167_06p021b>¶
九需於郊利用恒旡咎　象曰需於郊不犯難行也利用恒旡¶
咎未失常也　九二需於沙小有言終吉　象曰需於沙衍在¶
中也雖小有言以吉終也　九三需於泥致宼至　象曰需於¶
泥災在外也自我致宼敬愼不敗也　六四需於血出自穴¶
象曰需於血順以聽也　九五需於酒食貞吉　象曰酒食貞¶
吉以中正也　上六入於穴有不𨒪之客三人來敬之終吉¶
象曰不𨒪之客來敬之終吉雖不當位未大失也¶

　需者從容寍耐而無凌逼之意非悠忽玩易之謂也君子以¶
　斯道爲體以斯世爲任德性堅定品節詳明有所需者乘其¶
　時也非乘其便也時之未至遠難而守需也時之已至䝉難¶
<pb:CK-KZ_JY167_06p022a>¶
　而行亦需也進者無逼處者無距故曰有孚也曰光亨貞吉¶
　利涉大川者旣昭融以晰物理且欵曲以合時宜也此卦乾¶
　爲體而坎爲用貴陽賤陰之說也夫乾之三陽有需於上坎¶
　之一陽有需於下陽貴而能下陰賤而不競分不相越德則¶
　相須需道所以成也有孚者待時而動不失其信也先時遽¶
　進爲妄非孚也後時遲疑爲愆亦非孚也曰光亨貞吉者正¶
　有孚之所致也位乎天位以正中者指九五而言也坎之一¶
　陽處乎險中而下當三陽競進如人主處險䧟之時而下有¶
　强臣竊據非有中正之德稱其天位烏能免於凌逼之嫌哉¶
　是故德所以居位也位所以行德也德位並茂則剛柔相附¶
<pb:CK-KZ_JY167_06p022b>¶
　觀變順動往而有出險之功矣象以雲上於天時至氣合需¶
　之象也君子因此以飲食宴樂蓋陰陽相得而自成爲雨則¶
　剛柔相濟亦可自成爲功又何容逞銳於其間哉惟優游安¶
　靜俟其德化之有成不溺志於怠荒不侈心於巧利進無所¶
　害退無所疑不失其常而自得其樂也六爻之義剛柔同歸¶
　於需故需於郊爲無咎需於沙不失吉而需於泥不言凶也¶
　何也所謂需者不以進退爲異也初之在下未可應機處於¶
　曠達安靜自守志雖有須而恬然若將終身焉置身於利害¶
　之外其愼始之道也二當世難方殷以身近之不免有羣小¶
　之譏則失時矣三過剛躁動不安於時承上而亦如初也則¶
<pb:CK-KZ_JY167_06p023a>¶
　無功矣故二不得避言而自阻三不得畏宼而自退惟寛容¶
　以濟其任敬愼以備其災始可以爲需也四之需於血者廹¶
　於時也四爲九五之衞位居大臣身當國難下之三陽駸駸¶
　欲進懼其凌逼之[執/力]則以身距之也距必相害故傷而有血¶
　也然三陽以健爲正本無凌上之私而四能易仇以爲親改¶
　距以爲遜同於奉公不懷釁隙聽時之自然則得出穴之安¶
　已至於上六處卦之終非塞途者也與三爲應則三陽皆五¶
　援也但才涼德淺因人爲功不得不入於穴以待其至而已¶
　矣戰於先而出於後者需道也入於先而待於後者亦需道¶
　也所謂剛柔同歸於需也九五處於險中必需同德之援者¶
<pb:CK-KZ_JY167_06p023b>¶
　也陽彚而升陰引而伏險解難夷則惟優游恭已與天下相¶
　安於醉飽之樂故曰需於酒食也或謂九五治險之主也何¶
　以爲酒食是需也豈知陽剛中正不黨不偏安常而能慮變¶
　應變而不失常者德之至也且於劻勷急廹之中有和順從¶
　容之致立於不測而游於無有所以能招同德之陽而制異¶
　類之陰也是以知采薇出車之憂慮乃敬愼不敗之謂也旣¶
　醉鳬鷖之燕樂卽酒食貞吉之謂也樂所以需也懼亦所以¶
　需也故曰有所需者乘其時也非乘其便也噫世非可以旦¶
　夕治也物非可以俄頃化也需之而已如五在險中上下皆¶
　陰不易需也彼能使四之一陰制三陽而不害上之一陰召¶
<pb:CK-KZ_JY167_06p024a>¶
　二陽而相敬則坎者得平險者得夷政教之行不告戒而自¶
　孚矣然皆本乎堅忍沉毅不苟於爲而後能有爲也豈若悠¶
　悠忽忽而以秦越視天下者能知需之時義哉¶

** ☰☵(坎下乾上)¶

訟有孚窒惕中吉終凶利見大人不利涉大川　彖曰訟上剛¶
下險險而健訟訟有孚窒惕中吉剛來而得中也終凶訟不可¶
長也利見大人尙中正也不利涉大川入於淵也　象曰天與¶
水違行訟君子以作事謀始　初六不永所事小有言終吉¶
象曰不永所事訟不可長也雖小有言其辯明也　九二不克¶
訟歸而逋其邑人三百戸旡眚　象曰不克訟歸逋[安-女+鼠]也自下¶
<pb:CK-KZ_JY167_06p024b>¶
訟上患至掇也　六三食舊德貞厲終吉或從王事旡成　象¶
曰食舊德從上吉也　九四不克訟復卽命渝安貞吉　象曰¶
復卽命渝安貞不失也　九五訟元吉　象曰訟元吉以中正¶
也　上九或鍚之鞶帶終朝三褫之　象曰以訟受服亦不足¶
敬也¶

　訟之爲卦乾以健而變於剛艮以止而變於險上乾下艮則¶
　爲遯上乾下坎則爲訟艮爲止而坎爲險故彼以遯此以訟¶
　也險而接健訟所由起也然訟非美事可輕舉乎不得已而¶
　情眞受誣當内訟惕中以止爲吉若終訟不已則孚反窒而¶
　凶也此卦乾爲體而坎爲用陽激乎陰之說也夫上剛制下¶
<pb:CK-KZ_JY167_06p025a>¶
　下險伺上剛險相接則内懷奸深外持雄悍致訟之尤也然¶
　以剛來得中雖有健訟之資終無好惡之偏能以理惕中必¶
　得伸有孚之情而不受入淵之險矣聖人知健訟之爲害一¶
　則曰惕中吉而卽以終凶之危懼之一則曰利見大人而卽¶
　以入淵之害危之正謂訟不可興使民歸於無訟之化也且¶
　訟者乾德之變也故象不曰天水相違而曰天與水違行也¶
　天水一氣也變而後相背也乾性動而健水性險而順則乾¶
　居變之先也水不能先乾而行也陰不能先陽而唱也天道¶
　之與人事一也訟之始也惟剛者始之其成也又剛者遂之¶
　故變者乾之爲變也亦[執/力]爲之也是以知天下之不能無爭¶
<pb:CK-KZ_JY167_06p025b>¶
　者[執/力]也其不容有爭者理爲之主也君子體之以作事謀始¶
　其防微杜漸之深心不徒絕訟於爭端已發之後殆絕訟於¶
　人情未違之先也訟之諸爻其終吉者柔也終凶者剛也初¶
　與三終吉者也上則終凶者也初之不永所事者才弱[執/力]卑¶
　中懷畏懼心不欲永其訟也三之食舊德者守其常分不與¶
　人競心不欲成其訟也初處坎之下三介剛之間雖有正應¶
　皆强敵也能以柔心處夫强敵故一則小有言而不求辨一¶
　則從王事而不求功此不訟而止訟者也所以皆獲吉也二¶
　四皆剛也所居則柔故一則以分自安一則以義自變能訟¶
　而能不克訟者也但二居坎體則其中險尙有欲訟之私四¶
<pb:CK-KZ_JY167_06p026a>¶
　居乾體則其心夷終無搆訟之意所以二止於無眚四則得¶
　其吉也曰歸而逋其邑人三百戸曰渝安貞者何也蓋民受¶
　中以生所謂命也天之所受何有於危何有於凶惟心有所¶
　偏則氣隨之而起釁生事命因以失矣是舍其所有之安而¶
　自罹於危棄其所有之吉而反就於凶也若能以柔制剛復¶
　其所受之中則善氣相迎惡機濳弭如二之退居小邑而甘¶
　爲屈服之休四之舍置險途而得安貞之吉矣五以中正之¶
　德爲訟之主是藏其形迹以避名約其奉御以遠利正本淸¶
　源大畏民志使民各得其情而安於旡訟之吉也若上九者¶
　剛而不柔極而不已始則訟人終爲人訟鞶帶三褫其誰咎¶
<pb:CK-KZ_JY167_06p026b>¶
　哉鍚帶而被褫較之卻邑而無眚者知過遠矣嗚呼訟非治¶
　世之事也民之不畏於下而以詞相䧟國是不定於上而以¶
　議相激德其衰己有道之世其誰是[耳*卩]故無聲無臭者乾德¶
　也奏假無言者大君之體乾德也天下失其實心逞其虛訟¶
　卽爲乾德之變也奈何世人不察偏以剛險自用溺於得喪¶
　之間者比比是也孰知健而且險雖得之亦爲喪也柔而能¶
　止雖喪之亦爲得也故易之安貞者有得無喪也元吉者無¶
　得無喪也吉凶之故詎非人自召之哉¶

** ☷☵(坎下坤上)¶

師貞丈人吉旡咎　彖曰師眾也貞正也能以眾正可以王矣¶
<pb:CK-KZ_JY167_06p027a>¶
剛中而應行險而順以此毒天下而民從之吉又何咎矣　象¶
曰地中有水師君子以容民畜眾　初六師出以律否臧凶¶
象曰師出以律失律凶也　九二在師中吉旡咎王三錫命¶
象曰在師中吉承天𠖥也王三鍚命懷萬邦也　六三師或輿¶
尸凶　象曰師或輿尸大旡功也　六四師左次旡咎　象曰¶
左次旡咎未失常也　六五田有禽利執言旡咎長子帥師弟¶
子輿尸貞凶　象曰長子帥師以中行也弟子輿尸使不當也¶
　上六大君有命開國承家小人勿用　象曰大君有命以正¶
功也小人勿用必亂邦也¶

　師者兵也兵之動聖人所不得已而言也故寓兵於農不欲¶
<pb:CK-KZ_JY167_06p027b>¶
　以兵示天下也此卦以地爲體以水爲用陽制乎陰陰歸於¶
　陽之說也夫師貴有名貴於擇將又貴於肅律必求老成練¶
　達之丈人始得奉天伐暴之正蓋興師必以眾動眾必以正¶
　也行以剛中之德始威而有惠勇而有謀雖動乎危險之中¶
　而自得乎仁義之號故毒天下而民從正所以計要天下而¶
　民悅也無敵於天下者此吉又何咎矣象取於地中有水如¶
　水寓於地而水不洩猶兵寓於農而兵不亂君子以容民畜¶
　眾利用而藏險居安而慮危皆以不得已之心爲之也六爻¶
　之義於用師之道無不備矣而其言抑何危懼也因師之初¶
　出在於行伍之整肅不可用無制之兵輕於攻取無制之兵¶
<pb:CK-KZ_JY167_06p028a>¶
　縱獲功閫外終必有凶二以剛中之德能勇與謀合威以恩¶
　施律以行權則師獲萬全之吉終無敗績之咎三以陰柔之¶
　體妄舉囂動之中且無出師之才而當戰爭之任必有師徒¶
　撓敗之凶四陰居陰位無克敵之才有量敵之智雖不能戰¶
　勝攻取能退舍完師亦無覆敗之咎五柔中居尊便非好兵¶
　之主也然或蠻夷擾亂害我生靈不得已而聲罪致討如田¶
　有禽而利執言也何窮兵之咎且有丈人以主其律更得二¶
　爲長子以壯其威則師出萬全矣然不可信任不專使少年¶
　之弟子輕舉敗事雖正亦凶也上六柔順承符師當終事正¶
　在論功行賞之時也宜優功臣而廣封建待天下以大公無¶
<pb:CK-KZ_JY167_06p028b>¶
　隱之誠又當御才將而絕禍機措天下以可久可遠之業始¶
　銷兵鑄農永無亂邦之慮也然六爻之言皆有戒而無喜正¶
　謂兵不得已而用之也至其所以爲行師之道曰貞也丈人¶
　也律以齊其始也吉以制其暴也左次以求全也不惟陰謀¶
　掩襲狙詐傾覆之術者無取卽桓桓撻武執訊獲醜之盛亦¶
　不足尙也其意可測矣且王者之用兵不貴戰也不貴勝也¶
　貴其當也貴其節也如五曰田有禽利執言旡咎者亦言始¶
　事之當也曰開國承家小人勿用者亦言終事之節也此王¶
　者所以異於霸者也王者與物均覆載而以眾爲師者也覇¶
　者與敵爭雌雄而以已動眾者也若夫末世之行師也鷹隼¶
<pb:CK-KZ_JY167_06p029a>¶
　其卒牛羊其下而惟霑項漸襟之是快又豈王者所忍見哉¶
　則執禽之象其義深矣然喜事樂禍之小人亦猶禽也用之¶
　追逐可也用之爲政是執田之禽而復驅禽於田矣此消兵¶
　而反樹兵也易之所深戒者也嗚呼王者之待小人也猶之¶
　待敵也王者之用兵也猶之用小人也故曰兵者聖人所不¶
　得已而言也¶

** ☵☷(坤下坎上)¶

比吉原筮元永貞旡咎不寍方來後夫凶　彖曰比吉也比輔¶
也下順從也原筮元永貞旡咎以剛中也不寍方來上下應也¶
後夫凶其道窮也　象曰地上有水比先王以建萬國親諸侯¶
<pb:CK-KZ_JY167_06p029b>¶
　初六有孚比之旡咎有孚盈缶終來有他吉　象曰比之初¶
六有他吉也　六二比之自内貞吉　象曰比之自内不自失¶
也　六三比之匪人　象曰比之匪人不亦傷乎　六四外比¶
之貞吉　象曰外比於賢以從上也　九五顯比王用三驅失¶
前禽邑人不誡吉　象曰顯比之吉位正中也舍逆取順失前¶
禽也邑人不誡上使中也　上六比之旡首凶　象曰比之旡¶
首旡所終也¶

　比爲親輔之義然比繼於師後亦非上世之道也有間而後¶
　有比也必以元善之德深窮其故筮决其意始無間斷而永¶
　無姑息而貞乃可統天下而咸歸於順從也此卦坤爲體而¶
<pb:CK-KZ_JY167_06p030a>¶
　坎爲用陰趨乎陽之說也蓋元者人所同得之良上秉之以¶
　爲倡率下亦從之以爲聯合茲亦出於情之不容已也故粹¶
　然孚應存此不忍則爲元運此不息則爲永守此不雜則爲¶
　貞以純王之德行純王之政得所比而旡咎也能如是四方¶
　之求其安者孰不聞風而類應然有眾之所安必有獨違於¶
　時而後至者卽爲眾之所惡故曰不寍方來後夫凶也雖然¶
　上以原筮感其感未神下以不寍來其化未光故曰非上世¶
　之道也象以地上有水相親無間比之謂也先王體之以建¶
　萬國親諸侯則通天下於一身上之情得行於下下之情得¶
　達於上所以比天下而無偏黨也君之比天下以德天下之¶
<pb:CK-KZ_JY167_06p030b>¶
　比君也必先以誠如初之有孚盈缶者實心中溢不爲虛飾¶
　也曰終來有他吉者久而信於人人自孚之得非意之吉也¶
　初言他吉者無位而吉吉在人也二四言貞吉者得位而吉¶
　吉在已也二居中而靜以待求四近主而行以趨事内不失¶
　時外不越位皆得其正者也若夫質本暗昧居非中正六三¶
　是也將比於四而四則外比已將比於二而二則正應已乃¶
　復比於無首之上則爲匪人之比也上六之無首者處險之¶
　極無所倚戴而强自立者也人孰與之將何終焉故曰比之¶
　無首凶也夫眾陰之所比者五也五爲比主而曰顯比則與¶
　𤣥感者異矣爻辭之用軍禮爲喻也明非垂裳之治也三驅¶
<pb:CK-KZ_JY167_06p031a>¶
　之禮禽之逆來趣已者舍之背已而走者射之此愛於來而¶
　惡於去也故其所施常失前禽也四陰之比趣已者也上之¶
　無首背已者也撫降服判用誡異方不得不顯也至於邑人¶
　又何誡焉遠則又告近則不誡比得其術矣嗚呼君之而曰¶
　比也比之而曰顯也世之所趨也待言說而後喻者喻於淺¶
　者也待指麾而後動者動於末者也故九經之治唐虞以下¶
　之治也三章之約三代而後之約也故曰不道之道無爲之¶
　爲浩浩乎其至矣哉¶

** ☴☰(乾下巽上)¶

小畜亨密雲不雨自我西郊　彖曰小畜柔得位而上下應之¶
<pb:CK-KZ_JY167_06p031b>¶
曰小畜健我而巽剛中而志行乃亨密雲不雨尙往也自西郊¶
施未行也　象曰風行天上小畜君子以懿文德　初九復自¶
道何其咎吉　象曰復自道其義吉也　九二牽復吉　象曰¶
牽復在中亦不自失也　九三輿說輻夫妻反目　象曰夫妻¶
反目不能正室也　六四有孚血去惕出旡咎　象曰有孚惕¶
出上合志也　九五有孚攣如富以其鄰　象曰有孚攣如不¶
獨富也　上九旣雨旣處尙德載婦貞厲月幾望君子征凶¶
象曰旣雨旣處德積載也君子征凶有所疑也¶

　自乾坤而下陰之用事始於小畜之機也其爲德也受坤道¶
　之柔順而代母用事以養育乎陽者也曰小畜不但畜止爲¶
<pb:CK-KZ_JY167_06p032a>¶
　德亦有畜養之意焉其在於女則上以承夫下以孕子其在¶
　於臣則上以承天王下以制强國體卑而力微有制而無害¶
　陽氣自抒陰道未行所以得亨也此卦乾爲體而巽爲用陰¶
　承乎陽之說也彖言柔得位而上下應之者因四居巽之下¶
　爲巽之主上承二陽以行其權下畜三陽以施其德黨勢雖¶
　孤德權自重故上下應之也陰據其權而陽乃得亨者内旣¶
　剛健外逢柔順剛發於中操縱得宜不被摧抑而志意得行¶
　也以君子之[執/力]行而上進則正氣伸而小人退陽之尙往如¶
　初陰之設施未竟其猶宻雲不雨自我西郊之謂乎象以風¶
　行天上披拂遠物宜小畜之也君子體此動止有度言語有¶
<pb:CK-KZ_JY167_06p032b>¶
　章聚文德於一身振芳名於海内是亦小畜之義也六爻之¶
　辭俱無凶戒獨上九言征凶者爲陽言也虞陰之至於盛也¶
　虞以順而爲逆也虞以制下者而敵上也蓋陰陽消長在乎¶
　幾微之際所當謹也如初與二皆言復者因乾非在下之物¶
　進而上升則爲復也初之復也以道德自持正應在四故曰¶
　復自道也二之牽復也似乎藉援以同德在下故曰亦不自¶
　失也陽性至健而復以道也復以牽也上無所逼下有所全¶
　故不爲亢激之患若三之剛而不中無自守之節舉動不得¶
　自由則四所必抑也旣爲所抑將有說輻之象而必至於反¶
　目之爭也四以一陰居於眾陽之中凌逼所不免也但虛中¶
<pb:CK-KZ_JY167_06p033a>¶
　巽體能制於下之三陽而不爲暴孚於上之二陽而得其助¶
　則合順以制逆害去而懼除矣若夫居陽而體陰者五也以¶
　巽之陰畜乾之陽誠意相孚旣足以固眾志而不忍離且又¶
　足以召賢豪而不敢背推其富以益之得道之助者多矣至¶
　於上九則巽陰至此而盛乾陽至此而窮故陽不復進而受¶
　畜也陽受畜則不犯陰陰體順則不侵陽陰陽兩無所傷故¶
　曰旣雨旣處也陰之尙德至此亦已成矣陰德將盈反非陰¶
　之福也故於月爲幾望之月也如陽復上征則爲陰所疑矣¶
　惟其幾望而不至於望則巽德自全陽而不使其征則乾德¶
　無損也統而論之宻雲不雨者陰力之微也旣雨旣處者陰¶
<pb:CK-KZ_JY167_06p033b>¶
　德之盈也陽唱陰和陽薄於陰陰能固之然後蒸而爲雨陰¶
　先陽唱陰抗於陽陽失其制故不能和而成雨是以陰之不¶
　能畜陽勢也以一陰而畜五陽者數益不勝也然巽之爲陰¶
　以和以順能上能下以柔順之德孚於上下彼此攣係而助¶
　之也陰爲陽助巽德益盛乾勢益孤則知柔之制剛弱之制¶
　强豈一朝一夕之故哉其所積者然也但義取諸風風者有¶
　氣而無質者也風行天下則能施及萬物而所畜者大風行¶
　天上則惟卷浮埃止飛鳥其所畜者小矣君子觀小畜之義¶
　則以懿美其文德如文王之演易箕子之敘疇非懿文德之¶
　謂哉嗚呼志在明夷業在小畜皆聖賢不得時者之待也¶
<pb:CK-KZ_JY167_06p034a>¶

** ☰☱(兌下乾上)¶

履虎尾不咥人亨　彖曰履柔履剛也說而應乎乾是以履虎¶
尾不咥人亨剛中正履帝位而不疚光明也　象曰上天下澤¶
履君子以辨上下定民志　初九素履往旡咎　象曰素履之¶
往獨行願也　九二履道坦坦幽人貞吉　象曰幽人貞吉中¶
不自亂也　六三眇能視跛能履履虎尾咥人凶武人爲於大¶
君　象曰眇能視不足以有明也跛能履不足以與行也咥人¶
之凶位不當也武人爲於大君志剛也　九四履虎尾愬愬終¶
吉　象曰愬愬終吉志行也　九五夬履貞厲　象曰夬履貞¶
厲位正當也　上九視履考祥其旋元吉　象曰元吉在上大¶
<pb:CK-KZ_JY167_06p034b>¶
有慶也¶

　易之一書洩天地之苞符盡人事之變化原爲人涉世而作¶
　也故其辭多危曰履虎尾則危之甚也危非自至也觸其機¶
　則所在皆焦原順乎理則所至皆坦道顧名思義聖人本示¶
　人以處危之道也此卦以乾爲體以兌爲用陽過乎陰陰承¶
　乎陽之說也彖言柔履剛者以柔躡剛之後將以見其危也¶
　然而君子自無危也兌以爲說乾以爲應上不驕淫下不謟¶
　媚悅非乘戾應非佞邪何自而得危也且建中表正德稱其¶
　位有說於外無疚於心禮樂文章自能光顯而丕變也象取¶
　於上天下澤蓋言天有定分之施而人多强得之欲君子體¶
<pb:CK-KZ_JY167_06p035a>¶
　此各因其定分制爲典禮以辨之使民安於分之所當得則¶
　往來皆亨矣初言素履愼於始也如君子在下僅卑而自屈¶
　高而自[刀/貝]非也必安履其素富貴不移𠖥辱不奪不爲物遷¶
　又不與物競便否塞不能抑之何懼之有夫在下而往猶易¶
　全也至於當位與世涉矣而二能以陽處陰居易俟命獨行¶
　其道故爲履道坦坦幽獨守貞之象然世非有險途也以吾¶
　之行險而觸其險也如履在於道吾己處於平易不爭之地¶
　矣豈與世相波流哉恬淡自足不失其幽乃爲貞吉也初之¶
　曰往居在下而非忘世也二之曰幽處在事而非逐世也以¶
　之應乾宜其亨也若夫三之進不量力行不度德而强以千¶
<pb:CK-KZ_JY167_06p035b>¶
　世則爲武人之凶矣且處乾之下居兌之上宜以道爲說而¶
　反以武爲悅無中正之德而有剛愎之用必上厲下凶播惡¶
　於眾而取傾敗也四之愬愬危機暗伏非中道也彼能知戒¶
　懼不敢自肆履說而應乎剛則終獲吉也此終其位之吉也¶
　非終其身之吉也五有剛暴之才又居於危險之地尊而無¶
　制[執/力]可爲也剛而難言應不當也任其逞欲而行危多出於¶
　所恃也矣故云夬履而厲然求吉之盡善者惟上九之位也¶
　其辭曰視履考祥其旋元吉蓋履之爲道貴其祥也於始而¶
　占於終而考天之降祥豈有所嗇而有所篤哉賦吾以善賦¶
　吾以祥也履無不善則動無不祥以祥而往以祥而旋始終¶
<pb:CK-KZ_JY167_06p036a>¶
　無虧吉乃全矣故君子之爲視也不視於天不視於人而惟¶
　視於履其時危而其事不危非危也其事危而其身不危非¶
　危也若非履之爲視而以苟免爲安是處兌而不應乎乾者¶
　也若以躁動自快是履乾而不體乎兌者也卽幸而不值乎¶
　危亦終非吉道也而安知其果不危也統而論之履之猶言¶
　乎履其主於行者也而初曰素履則行不越其位二曰幽人¶
　則事不改其貞皆能行而愼於行也三勇於行而凶也四懼¶
　於行而吉也五銳於行不得其輔而厲也上反其初進退得¶
　宜則有慶矣甚矣不得其時而躁進其爲人害也必矣易之¶
　於陰陽動靜之分剛柔進退之際深致意焉故曰易爲涉世¶
<pb:CK-KZ_JY167_06p036b>¶
　而作也¶

** ☷☰(乾下坤上)¶

泰小往大來吉亨　彖曰泰小往大來吉亨則是天地交而萬¶
物通也上下交而其志同也内陽而外陰内健而外順内君子¶
而外小人君子道長小人道消也　象曰天地交泰后以裁成¶
天地之道輔相天地之宜以左右民　初九拔茅茹以其彚征¶
吉　象曰拔茅征吉志在外也　九二包荒用馮河不遐遺朋¶
亡得尙於中行　象曰包荒得尙於中行以光大也　九三旡¶
平不陂旡往不復艱貞旡咎勿恤其孚於食有福　象曰旡往¶
不復天地際也　六四翩翩不富以其鄰不介以孚　象曰翩¶
<pb:CK-KZ_JY167_06p037a>¶
翩不富皆失實也不戒以孚中心願也　六五帝乙歸妹以祉¶
元吉　象曰以社元吉中以行願也　上六城復於隍勿用師¶
自邑告命貞吝　象曰城復於隍其命亂也¶

　泰者天地交通貞元會合之謂本世運以推其機實從天運¶
　以定其數故聖人之道與造化相爲消息也而或先焉或後¶
　焉往來各有相成之妙先之而圖也後之而維也體天之心¶
　以用天之權則天莫之違而天下亦不難爲也故曰吉亨之¶
　卦以乾爲體以坤爲用陰輔乎陽之說也蓋時當其泰天地¶
　以氣交而萬物化生無不通也君子以心交而致治之志無¶
　不同也且君心之所存者皆陽明之德而陰暗不足以累之¶
<pb:CK-KZ_JY167_06p037b>¶
　君心之所發者皆剛健之才而柔順不足以雜之是以信而¶
　任者皆君子疎而遠者皆小人豈知小以成其大之來經國¶
　之謀曰長大以制其小之往而害民之事日消矣然世運之¶
　盛衰往來莫測不欲否者天也不常泰者亦天也故否泰之¶
　際乃天與聖人交相爲頼而交相爲用之際也象取乎天地¶
　交泰以裁成輔相爲宜者正言天以一炁渾淪明四時而經¶
　九野善萬物於當然之用聖人輔而相之教之以法天時因¶
　地利秩人倫於一定之符若此者敦元復性將以開萬世之¶
　泰焉於爻辭見之矣初之拔茅以一人倡之羣賢彚起而從¶
　之是先天而圖也二爲大臣執中爲德待人有包容之恩臨¶
<pb:CK-KZ_JY167_06p038a>¶
　事有馮河之勇旣寛而有制且嚴而不苛自得乎中行之尙¶
　可不勞而治也若九三之艱貞己處乎陰陽之交時將大變¶
　世將大革小人無常往而[執/力]復將來其信然也故當艱難其¶
　思慮正固其施爲而後可以無咎曰勿恤其孚於食有福者¶
　此不憂六四之孚而惟養其善類以施福於天下也食以養¶
　陽因其衰而爲後天之維也然維於九三猶可爲也維於六¶
　四不可爲也何也陽易往而陰易來也陽之進也有待於拔¶
　而陰則翩翩輕疾矣陽之征也有待於連彚而陰則不戒以¶
　孚矣至於三之言勿恤者治在於我不在於人也五爲泰之¶
　主淸心寡欲以應於二是忘[執/力]下賢克行其願能屈陰以從¶
<pb:CK-KZ_JY167_06p038b>¶
　陽者也必賢才輔而政事昌以祉元吉也六之城復於隍泰¶
　轉而居否矣邪媚近倖之流交相欺蔽如喪師而不可用擁¶
　命而不得行雖有正人亦且窮吝因往來之正不能圖於未¶
　亂之前而欲收於已壞之後貞亦可爲羞吝也噫聖人能用¶
　天之權而不能使天之不否也因天運循環其數有時而塞¶
　也故君子不憂天之否而憂聖人盡誠以囘天其道尙有時¶
　而塞之也故天之未始不可爲也在人事之初機而時之未¶
　始不可挽也在往來者得其相成之道耳¶

** ☰☷(坤下乾上)¶

否之匪人不利君子貞大往小來　彖曰否之匪人不利君子¶
<pb:CK-KZ_JY167_06p039a>¶
貞大往小來則是天地不交而萬物不通也上下不交而天下¶
无邦也内陰而外陽内柔而外剛内小人而外君子小人道長¶
君子道消也　象曰天地不交否君子以儉德辟難不可榮以¶
祿　初六拔茅茹以其彚貞吉亨　象曰拔茅貞吉志在君也¶
　六二包承小人吉大人否亨　象曰大人否亨不亂羣也¶
六三包羞　象曰包羞位不當也　九四有命无咎疇離祉¶
象曰有命无咎志行也　九五休否大人吉其亡其亡繫於苞¶
桑　象曰大人之吉位正當也　上九傾否先否後喜　象曰¶
否終則傾何可長也¶

　否者天地不交陰陽閉塞之故也泰先言小往大來而後言¶
<pb:CK-KZ_JY167_06p039b>¶
　吉亨者是以天運推之人事也否先言匪人而後言大往小¶
　來者是以人事參之天運也以人事參之則知小人用事三¶
　綱淪矣九法斁矣非復人道之常盡反乎中正之德不利君¶
　子貞也此卦以坤爲體以乾爲用陽抑乎陰之說也且否之¶
　小人順承之小人也陰雖居内陽猶在上其[執/力]相敵故其惡¶
　未形而禍未著是以不言凶吝也象因天地不交取之爲否¶
　君子當此若以德自見必中小人之忌惟收斂其用不行於¶
　外以避小人之難更當知幾測微善藏其智不以祿位榮之¶
　始爲善於處否也夫順承之小人卽惡逆之小人惡逆之小¶
　人又卽順承之小人爲之也君子苟樂其順承而不虞其惡¶
<pb:CK-KZ_JY167_06p040a>¶
　逆則未有不爲所中而天下之事從此而僨矣故聖人於爻¶
　詞之中獨言二五之大人蓋二則因其畏名重義五則因其¶
　順時反正當否之時所以深致意於君子之修也如初之居¶
　陰在下連二而進志方求用猶未涉事且介於邪正之間而¶
　未甘爲小人也故其始進也亦爲拔茅連茹之象於此能貞¶
　則又變爲君子而君子於此亦未敢遽必其爲小人也至於¶
　六二陰已居中而當位矣惟恐君子之不能容也内蓄其邪¶
　外示其順雖或包容承順乎君子不敢輕肆其害是亦小人¶
　之善也故曰小人吉也小人之吉蓋欲致君子於議論以爲¶
　竊發之端而大人能以否爲亨則豈可亂也君子不亂則小¶
<pb:CK-KZ_JY167_06p040b>¶
　人之[執/力]孤而庶幾自變於否矣六三之包羞位居不當又短¶
　於才有害正之心而終不能恣其毒惟自藏其羞而已四當¶
　將濟之時而天心厭亂將有轉泰之機况有所命令皆出於¶
　道而不爲過舉則賞罰得中舉措無失疇敢自離於福祉而¶
　反爲小人也哉此亦惟无咎乃能展其志也四之言无咎也¶
　以剛居柔也五之言吉也以剛居中也君子之所瞻也小人¶
　之所憚也曰休否曰傾否非大人不能也否不可以急治而¶
　休之於先否不可以終長而傾之於後得此方能爲濟否者¶
　也然非以身先當其否則不能以身後享其成其亡其亡繫¶
　於苞桑先否之謂也心存禍患若繫於苞桑無所庇蔭而不¶
<pb:CK-KZ_JY167_06p041a>¶
　能自安抑何否塞之乃爾也苟能知其否塞而善用之則泰¶
　運由之而開矣嗚呼治天下者懷苞桑之念於拔茅之時則¶
　否不生矣存傾否之憂於包承之際則否不成矣旣否而復¶
　戒其成功之難如此曰大人否亨又曰大人吉聖人深致意¶
　於否之君子各自行其志毋溺於時之變可也¶

** ☰☲(離下乾上)¶

同人於野亨利涉大川利君子貞　彖曰同人柔得位得中而¶
應乎乾曰同人同人曰同人於野亨利涉大川乾行也文明以¶
健中正而應君子正也唯君子爲能通天下之志　象曰天與¶
火同人君子以類族辨物　初九同人於門旡咎　象曰出門¶
<pb:CK-KZ_JY167_06p041b>¶
同人又誰咎也　六二同人於宗吝　象曰同人於宗吝道也¶
　九三伏戎於莽升其高陵三𡻕不興　象曰伏戎於莽敵剛¶
也三嵗不興安行也　九四乘其墉弗克攻吉　象曰乘其墉¶
義弗克也其吉則困而反則也　九五同人先號咷而後笑大¶
師克相遇　象曰同人之先以中直也大師相遇言相克也¶
上九同人於郊无悔　象曰同人於郊志未得也¶

　同人者卽君子善與人同之道本之以至正相勉之誠行之¶
　以大公無我之意然其所以爲同者非有偏黨之私惟德是¶
　比不同俗而同理出於君子之正乃爲於野而亨此卦以乾¶
　爲體以離爲用陽化乎陰之說也以九五中正之德有待於¶
<pb:CK-KZ_JY167_06p042a>¶
　六二之應六二柔中之德有待於九五之感故曰同人也同¶
　人之義以乾而行是剛德勝而私情黜故亨而利也利君子¶
　貞者蓋以文明之德燭於和同之介而定其取舍之衡得於¶
　相應之正也夫人同此心心同此理吾能得其所謂正卽能¶
　得其所謂通能通天下之志自然渾融萬物纖無間隔之情¶
　矣象取於天在上而火炎上其性同也故爲同人君子體之¶
　必先審異以致同故云類族辨物辨者使親疎貴賤各循其¶
　分而不相假借類者使親疎貴賤各遵其制而不相混淆始¶
　爲大通無弊之道也但同人諸爻俱未盡爲全得者惟初居¶
　人下而曰无咎也上居人外而曰无悔也此皆以無所私昵¶
<pb:CK-KZ_JY167_06p042b>¶
　亦無所係應不流偏黨之咎也亦終非同人之道也若三之¶
　乘墉也四之伏戎也五之用師也皆處於理勢俱屈之時而¶
　各有智力相爭之險情之不廣故爲有克有弗克之象此皆¶
　失其所以爲同也二之於宗得其正應故能遏三之戎而使¶
　其不興困四之攻而使其弗克然以吝狹之心不能爲大同¶
　之道似欲行渾穆之義而實起釁隙之端所謂爲權首而任¶
　其咎者此也故云同人諸爻執同以爲同同而不和均未有¶
　全得者也嗚呼以同而爲異也以易而爲險也此起於有所¶
　欲也於野則何欲哉無欲則至明矣無欲則至正矣故曰文¶
　明以健中正而應君子正也行健不以武而以文明用之則¶
<pb:CK-KZ_JY167_06p043a>¶
　何險之不易相應不以邪而以中正應之則何異之不同是¶
　故處上而不害不必下也涉世而不傷不必外也或曰於野¶
　亨矣不幾兼愛乎曰此一體之仁也非兼愛之私也兼愛則¶
　非文明也非中正也文明中正則雖廓然大公而實井然有¶
　辨也故以於野之心而時於宗焉則不爲吝以於野之心而¶
　時於郊焉則不止於無悔矣今夫元首之重也而手足之輕¶
　也心膂之急也而毛髮之緩也然而一體之心未嘗輟也故¶
　惟一體推之則統同未嘗不辨異辨異未嘗不統同也天同¶
　覆而生物自殊也火同照而辨物有別也噫此同人之眞義¶
　也¶
<pb:CK-KZ_JY167_06p043b>¶

** ☲☰(乾下離上)¶

大有元亨　彖曰大有柔得尊位大中而上下應之曰大有其¶
德剛健而文明應乎天而時行是以元亨　象曰火在天上大¶
有君子以遏惡揚善順天休命　初九无交害匪咎艱則无咎¶
　象曰大有初九无交害也　九二大車以載有攸往无咎¶
象曰大車以載積中不敗也　九三公用享於天子小人弗克¶
　象曰公用享於天子小人害也　九四匪其彭无咎　象曰¶
匪其彭无咎明辨皙也　六五厥孚交如威如吉　象曰厥孚¶
交如信以發志也威如之吉易而无備也　上九自天祐之吉¶
无不利　象曰大有上吉自天祐也¶
<pb:CK-KZ_JY167_06p044a>¶

　大有者據天下之大[執/力]盡君臣之功業運用得宜調燮無弊¶
　以大有爲之君再濟之以大有爲之臣出其精明乾健之德¶
　詳審周宻爲[糸*㔾]綱法度之治推而廣之無所不通故曰元亨¶
　此卦以離爲體以乾爲用陽用乎陰之說也蓋當大有之世¶
　利用柔也故柔之爻吉而剛之爻言无咎也剛之爻有戒柔¶
　之爻無戒也然以一柔而納五剛以五剛而應一柔上無所¶
　攝下無所陵非以大中之德主之不能也故大中而上下應¶
　之曰大有就五陽以柔道相應初之柔而處大也二之柔而¶
　居中也三之柔而乘離也四之柔而應天也六之柔而獨制¶
　無二陰以分其應也自乾坤而下柔道之善莫過於斯故曰¶
<pb:CK-KZ_JY167_06p044b>¶
　應乎天而時行之至也象取乎火在天上無所不照言文明¶
　四燭何物不容君子體此以時當大有固足以振有爲也然¶
　過於繁盛民物易於善惡之淆以善者揚而顯之惡者遏而¶
　絕之又能推天地之𢎞量揚其所本有遏其所本無則順天¶
　休命可爲大有之永計耳如初當盛始私感未萌尙無驕盈¶
　之害惟艱以處之時時戒謹則可終於無咎二以剛中應主¶
　抱[刀/貝]旣宏肩荷亦重能以柔順而往則旋轉自如如大車之¶
　載矣三居用顯之時又遇下賢之主凡諸大有之謀猷無不¶
　可入贊於爾后故曰公用享於天子然剛中靖獻君子能之¶
　小人弗克也四以剛近柔主才望日隆𠖥權曰重不覺自滿¶
<pb:CK-KZ_JY167_06p045a>¶
　而漸流於當局之迷也已故爲匪其彭之象五虛中實德能¶
　推誠任賢可以固結乎臣民之隱也故曰厥孚交如然君道¶
　貴剛太柔則廢更當以威濟之使下之仰上者旣懷其德復¶
　畏其威則永吉而有備矣上當大有之過將爲滿則招損之¶
　機已猶幸下從六五履信思順而尙賢自格天心之祐而享¶
　其淸和之吉也故曰吉無不利凡若此者惟能有其物而不¶
　有然後能物無不有也曰厥孚交如以德感而不以私也曰¶
　威如吉以義制而不以情也是能不有其物者也故上下之¶
　應皆應其不有物者也此象君主之自明其德則莫非德也¶
　初之無害其道廣也二之能載其器大也三之用孚其驕抑¶
<pb:CK-KZ_JY167_06p045b>¶
　也四之匪彭其盈損也亦皆能不有其有而得其有也此皆¶
　非六五之爲有也若乃居無位之地淸淨高潔則上九不可¶
　攖矣諸爻以不有而處有者也上九以不有而爲有者也則¶
　非六五之所能有也然而非六五之大不能容上九之高則¶
　亦六五之有也噫有而能大非柔而善用者其孰能之¶

** ☷☶(艮下坤上)¶

謙亨君子有終　彖曰謙亨天道下濟而光明地道卑而上行¶
天道虧盈而益謙地道變盈而流謙鬼神害盈而福謙人道惡¶
盈而好謙謙尊而光卑而不可踰君子之終也　象曰地中有¶
山謙君子以裒多益寡稱物平施　初六謙謙君子用涉大川¶
<pb:CK-KZ_JY167_06p046a>¶
吉　象曰謙謙君子卑以自牧也　六二鳴謙貞吉　象曰鳴¶
謙貞吉中心得也　九三勞謙君子有終吉　象曰勞謙君子¶
萬民服也　六四无不利撝謙　象曰无不利撝謙不違則也¶
　六五不富以其鄰利用侵伐无不利　象曰利用侵伐征不¶
服也　上六鳴謙利用行師征邑國　象曰鳴謙志未得也可¶
用行師征邑國也¶

　謙者滿而能持有而不居之義也吾人身在宇宙雖有蓋世¶
　功勳返之本來如浮雲耳只因人德器淺薄承載不起便有¶
　驕矜之見也若謙德君子處心抑抑視盈若虛則行無不得¶
　故亨而終歸於有也此卦以坤爲體以艮爲用陽止而陰順¶
<pb:CK-KZ_JY167_06p046b>¶
　之說也内止則實而無僞外順則應而不窮所以有終也外¶
　不順則爲矯拂内不止則爲象恭雖或勉强用謙一有所欲¶
　則競有所[刀/貝]則矜安能有終乎彖之所謂謙尊而光卑而不¶
　可踰者惟謙之爲道尊大而光顯故雖卑屈而不可以尙之¶
　也不與物校何其尊也不爲滿累何其光也以尊且光者更¶
　能卑以自處何可踰之故人能謙則必爲人所好矣以之居¶
　尊則德因謙而益顯而光自不可掩以之居卑則德因謙而¶
　益重而人自不能踰也象取爲地中有山高不離卑故曰謙¶
　君子體此裒多益寡稱物平施蓋言有終之義也地中有山¶
　山雖高峻平而不傾物多植焉亘萬古而如斯也君子體謙¶
<pb:CK-KZ_JY167_06p047a>¶
　之義戒其自滿之心行其謙遜之念則能裒聚其多而增益¶
　其寡道在稱物以施得其平而已不盈故裒聚其多也能受¶
　故增益其寡也此忘物忘我稱量乎人已之宜而平其施也¶
　以我爲重非謙也以物爲重亦非謙也有所重則有所輕低¶
　昻不定謙不終矣無所重無所輕如山之無所凌而無所剝¶
　則無傾壞之虞爲有終之義也釋卦之義其下三爻體艮者¶
　也則皆言吉其上三爻體坤者也則皆言利艮靜而坤順也¶
　順則多利靜則多吉也初居艮之下柔和自尙謙而又謙者¶
　也則其氣以不盈而安志以能歛而定以同心之德而收𢎞¶
　濟之益卽涉險而無患矣二之謙德積中聲譽嘖嘖且發於¶
<pb:CK-KZ_JY167_06p047b>¶
　中心之自然纖無矯飾之私故貞吉也三有剛正之德爲上¶
　下所歸功在民社然能自視[舀*欠]然所謂勞謙之君子也然以¶
　師濟之才加之以揖讓之德功莫與爭位可常保故有終吉¶
　也四下乘功臣上近大君居多懼之地非利也然柔而得正¶
　上而能下則無不利也雖指撝經畫非謙之狀也而曰撝謙¶
　者乃大臣事主之謙非循墻巽怵之謂也五柔居尊位以謙¶
　得眾中外悅服况勞謙者爲之力撝謙者爲之謀故爲不富¶
　以其鄰之象夫謙而爲人所與何事不可爲卽用以征伐亦¶
　無不利也上六之謙德雖盛而才力不足用以行師無勘亂¶
　之才何以行天討之令僅可征邑國而已就六爻統而論之¶
<pb:CK-KZ_JY167_06p048a>¶
　初非濟川之位五非伐國之才而言涉川征邑者極言謙之¶
　能有爲也二居位而無應也上居高而無位也則不容以不¶
　鳴也然鳴而皆不違乎謙也二承剛而得其止其鳴也鳴以¶
　自適故曰中心得也上乘五而失其順其鳴也鳴以自訴故¶
　曰志未得也志未得者利在從時中心得者利在守已故一¶
　曰貞吉一曰利用行師也謙之爲義也止而順則非懦怯而¶
　無爲順而止亦非阿順而無節曰涉曰勞曰撝曰征伐非任¶
　意行權亦非謙之能濟天下之務也嗚呼人之心體本無障¶
　礙猶太虛之無物也以無物之心而稱乎物所以得其平也¶
　以有物之心而加乎物所以違乎謙也可不知之然世更有¶
<pb:CK-KZ_JY167_06p048b>¶
　貌恭而[刀/巴]佞中非有孚其爲謙之賊也歟¶

** ☳☷(坤下震上)¶

豫利建侯行師　彖曰豫剛應而志行順以動豫豫順以動故¶
天地如之而况建侯行師乎天地以順動故日月不過而四時¶
不忒聖人以順動則刑罰淸而民服豫之時義大矣哉　象曰¶
雷出地奮豫先王以作樂崇德殷薦之上帝以[酉*巳]祖考　初六¶
鳴豫凶　象曰初六鳴豫志窮凶也　六二介於石不終日貞¶
吉　象曰不終日貞吉以中正也　六三盱豫悔遲有悔　象¶
曰盱豫有悔位不當也　九四由豫大有得勿疑朋盍簪　象¶
曰由豫大有得志大行也　六五貞疾恒不死　象曰六五貞¶
<pb:CK-KZ_JY167_06p049a>¶
疾乘剛也恒不死中未亡也　上六冥豫成有渝无咎　象曰¶
冥豫在上何可長也¶

　豫者和樂之義也豫則人心和樂事無不宜將溢天下之歡¶
　矣然樂不可極聖人深防人欲之流也故曰利建侯行師以¶
　愛戴之誠濟之以公憤之舉則萬姓歸心三軍用命克無不¶
　利也此卦坤爲體而震爲用以陰從陽之說也蓋豫起於人¶
　心之和而實由於修德之盛順天理合人心朝野悅服其志¶
　行也然人而過豫也每流於縱恣事而過豫也每失於寛假¶
　如是則不可以經邦訓俗矣惟建侯行師齊之以懽豫濟之¶
　以威嚴一理所動上下協應則天地亦如之而不違耳天地¶
<pb:CK-KZ_JY167_06p049b>¶
　之動原無不順者也聖人推造化之樞亦以順而動本諸身¶
　而建諸政事者皆順理而無悖則不煩刑罰而民皆悅服於¶
　順動之中矣由是天地因之以化成聖人因之以制治而人¶
　心安有不從者乎象以雷出地𡚒鼓天地之和氣萬物莫不¶
　和暢故爲豫也然雷之𡚒發也氣機因之而生動及其震迅¶
　也氣機亦因之而凛赫未始有寛假之意而爲乖戾之失也¶
　故作樂崇德以召和也薦上帝[酉*巳]祖考以致敬也以和以敬¶
　此聖人示人以豫之道也初應於四濡迹權門自爲得志而¶
　豫發於音聲三承於四仰視權臣恣情縱欲而豫見乎形[刀/巴]¶
　初之輕浮淺露三之驕肆睢盱皆沉溺而不自知者也其凶¶
<pb:CK-KZ_JY167_06p050a>¶
　其悔宜矣五居尊位陰柔不振耽於逸樂以天下之事委之¶
　權佞而漫不知省此貞疾之證也猶幸四之承應位雖危而¶
　不失其中故曰恒不死也四以有容之度且安處於下旣能¶
　盡其調燮之功又能殫其披露之隱是爲君民相豫者也曰¶
　由豫者由由然不過豫也大有得者豫不逼上又能保其下¶
　也然而爲眾所應亦居於危疑之地矣故聖人戒以勿疑但¶
　聚天下之賢者以𡡾於上不得狥一人之見以成其黨則得¶
　矣[竹/㬱]聚於上故取譬焉上六陰柔之極處豫之終已昏迷而¶
　不知自反者也然在震之極外有𡚒迅之機内有渝變之理¶
　故當翻然悔悟振之以威武之爲而政其冥豫之習此從苦¶
<pb:CK-KZ_JY167_06p050b>¶
　海沉淪指出囘頭是岸之謂也曰威而有渝猶言夢中一喚¶
　倦後一鞭借震驚而還覺性也此聖人引人以補過之道也¶
　諸爻惟二爲吉以其處中正而無應能爲自守之象豫之最¶
　善者也然曰介於石則有競業自持之操曰不終曰則無耽¶
　戀自溺之心眞見機明决不以豫處豫者也嗚呼惟不以豫¶
　處豫而後能保合太和三才一致得其豫之時義也已讀豫¶
　之卦而知聖人遏人欲於將萌維天理於未絕戒於順動之¶
　中者豈易易哉¶

** ☱☳(震下兌上)¶

隨元亨利貞无咎　彖曰隨剛來而下柔動而說隨大亨貞无¶
<pb:CK-KZ_JY167_06p051a>¶
咎而天下隨時隨時之義大矣哉　象曰澤中有雷隨君子以¶
響晦入宴息　初九官有渝貞吉出門交有功　象曰官有渝¶
從正吉也出門交有功不失也　六二係小子失丈夫　象曰¶
係小子弗兼與也　六三係丈夫失小子隨有求得利居貞¶
象曰係丈夫志舍下也　九四隨有獲貞凶有孚在道以明何¶
咎　象曰隨有獲其義凶也有孚在道明功也　九五孚於嘉¶
吉　象曰孚於嘉吉位正中也　上六拘係之乃從維之王用¶
享於西山　象曰拘係之上窮也¶

　隨者以臣從君之義也王者治化精純揚溢宇内德足以致¶
　人之隨而下之情意相洽因有歡然樂從之象也故曰元亨¶
<pb:CK-KZ_JY167_06p051b>¶
　然隨由悅致悅則易涉於私故聖人首戒以利貞蓋隨而不¶
　正卽爲邪僻之道也憑天理以招徠不假私情爲聯結始無¶
　干譽之咎此卦震爲體而兌爲用以陽從陰之說也剛來下¶
　柔𡽪柔之德立極於上而剛德之人信從於下雖然上無以¶
　致人之隨人豈隨之乎故動而悅則凡所以致隨者皆出於¶
　精神之欣洽而非名分之朿縛也但世之人非其時而强進¶
　者多故當戒之以隨時以正爲隨自然人心順應而天下無¶
　不隨之矣豈驩虞小補之術哉象取乎澤中有雷雷在澤中¶
　動而能靜隨之義也君子推之而應事也葆時止之體爲時¶
　行之用隨時隨理而此心仍歸於寂然故曰向晦入宴息蓋¶
<pb:CK-KZ_JY167_06p052a>¶
　澄其心於何思何慮之鄉凝其神於勿助勿忘之候得隨時¶
　之正者也故諸爻陽不言係而陰獨言係因係之非正應也¶
　如初居震之初隨之始也泛以隨人主宰之君不能無渝惟¶
　以貞則獲吉以公則有功也二陰柔無守而係戀庸流必有¶
　遺失賢豪之過已三道義自持中心有主依名流而舍鄙夫¶
　得所隨矣然二係於下三係於上均之爲係得失異焉蓋有¶
　上下不同之道也四與五同德相隨諫行言聽無求不獲然¶
　位高[執/力]盛不免有淩逼之嫌雖正亦凶也戒之以孚於上孚¶
　不在道則爲容悅道不以明則非知機故孚必在道道必以¶
　明乃無咎也五以陽剛中正之君下應乎柔順中正之臣同¶
<pb:CK-KZ_JY167_06p052b>¶
　德相孚嘉謀嘉猷入吿爾后自無僻邪之疑也吉何如之上¶
　六以陰處上不能從陽小人之[執/力]悍者也故必拘係之乃從¶
　也然而强之使隨其隨不固欲其維而不可解則必如王者¶
　之享於鬼神盡其誠意是無有不隨矣故曰維之王用享於¶
　西山然隨非致凶之道也故諸爻皆不言凶而獨於臣位之¶
　極者戒之因獲天下之隨者恐有逼上之凶雖正必戒耳聖¶
　人所以明君臣之分也正矣噫貞之所在卽爲時之所乘而¶
　時之所趨卽爲隨之宜也則知隨時之義大矣哉¶

** ☲☶(巽下艮上)¶

蠱元亨利涉大川先甲三日後甲三日　彖曰蠱剛上而柔下¶
<pb:CK-KZ_JY167_06p053a>¶
巽而止蠱蠱元亨而天下治也利涉大川往有事也先甲三日¶
後甲三日終則有始天行也　象曰山下有風蠱君子以振民¶
育德　初六幹父之蠱有子考旡咎厲終吉　象曰幹父之蠱¶
意承考也　九二幹母之蠱不可貞　象曰幹母之蠱得中道¶
也　九三幹父之蠱小有悔旡大咎　象曰幹父之蠱終旡咎¶
也　六四裕父之蠱往見吝　象曰裕父之蠱往未得也　六¶
五幹父之蠱用譽　象曰幹父用譽承以德也　上九不事王¶
侯高尙其事　象曰不事王侯志可則也¶

　蠱者積弊致蠱之義也有天下者不事事則事壞而不能無¶
　弊矣當蠱之時不可坐諉於氣化必以濟險之才力迴天運¶
<pb:CK-KZ_JY167_06p053b>¶
　於復興挽人事於未潰精勤惕厲補弊興衰如涉大川以求¶
　必濟之象故取先甲三日之辛以䖍其始取後甲三日之丁¶
　以善其終乃乘其機而有所治之也此卦艮爲體而巽爲用¶
　以陽革陰之說也蓋剛上柔下上亢而不能下濟下卑而不¶
　能上承因循苟且坐視其弊而莫之救所以成蠱也夫蠱以¶
　天下不治言也然亂必有治豈可優游玩愒終任其頽靡也¶
　哉當君臣惕厲往有事以治之耳至於治之之事曰先甲三¶
　日後甲三日者何也蓋甲於先天卦在東之離也逆數者三¶
　則當艮位而日爲辛順數者三則當巽位而日爲丁物盛於¶
　火敗於金先甲爲辛盛之衰而蠱之始也後甲爲丁蠱之盡¶
<pb:CK-KZ_JY167_06p054a>¶
　而盛之始也故曰終則有始天行也君子法之先甲而圖之¶
　豫除其弊於亂之終後甲而爲之漸維其機於治之始幹蠱¶
　之道盡矣象取於山下有風披拂震蕩變遷無定蠱之義也¶
　風從下而上則長養萬物從上而下則剝落萬物如風俗頽¶
　壞之時而欲爲政權鼓舞之用君子惟剛以振民柔以育德¶
　持國脈於惺存迴天心於動變斯濟其艱矣初當蠱之始事¶
　未盡頽尙可幹旋也如有子而克蓋前愆是爲幹父之蠱可¶
　以旡咎然旣謂之蠱時事已危必詳愼謹宻善繼其志終可¶
　得吉二以剛乘柔事多拂逆必委曲周旋方克有濟若自以¶
　爲幹直行無避反失其因革之宜也三當大臣之任更張積¶
<pb:CK-KZ_JY167_06p054b>¶
　弊得幹蠱之權也但過剛不中未免有急遽之悔猶幸巽順¶
　而止用之革故鼎新也終無大咎四以柔弱之才遇事寛裕¶
　旣不忍更張以彰親之過宜安分以承父之艱也故曰往見¶
　吝五以柔應剛剛柔相濟君臣一德已相與厲精剔弊善繼¶
　善述以光先人之令緒幹蠱之功臣也曰用譽用民譽以爲¶
　羽儀而徂詐跅弛殆不至矣上九幹蠱旣畢則宜釋去權利¶
　不事王侯高尙其事也蓋人當處蠱之時不患少事功而患¶
　少節義如苟且以置身决裂以措事自多辱已惟緩以投機¶
　徐以觀變斯得治蠱之善者也故初之厲首事也二之戒承¶
　陰也幹蠱之首時有損益則以意承之處陰之險道難屈伸¶
<pb:CK-KZ_JY167_06p055a>¶
　則以權濟之故曰意承考也二曰道得中也三之幹由凶而¶
　趨吉也四之裕由吉而趨凶也五之譽得其濟而功成也六¶
　之不事以不用而成用者也君子審於前而决於後者各得¶
　其時至事宜之用也是故君子當蠱之難幹有先去而不事¶
　者微子季札以之當蠱之旣幹有後去而不事者范蠡張良¶
　以之先去者欲以覺悟君之心而保宗祀後去者欲以成全¶
　君之誼而明臣節皆所以爲幹蠱也雖然聖賢之行身或去¶
　而不事原其心未有不爲天下而深維其終始者豈徒以爲¶
　高爲潔自保自重而坐視其蠱之弊也哉¶

** ☷☱(兌下坤上)¶
<pb:CK-KZ_JY167_06p055b>¶

臨元亨利貞至於八月有凶　彖曰臨剛浸而長說而順剛中¶
而應大亨以正天之道也至於八月有凶消不久也　象曰澤¶
上有地臨君子以教思旡窮容保民旡疆　初九咸臨貞吉¶
象曰咸臨貞吉志行正也　九二咸臨吉旡不利　象曰咸臨¶
吉旡不利未順命也　六三甘臨旡攸利旣憂之旡咎　象曰¶
甘臨位不當也旣憂之咎不長也　六四至臨旡咎　象曰至¶
臨旡咎位當也　六五知臨大君之宜吉　象曰大君之宜行¶
中之謂也　上六敦臨吉旡咎　象曰敦臨之吉志在内也¶

　臨者監臨之義以君子而進逼小人猶陽道浸長而逼於陰¶
　也聖人於陽長之時卽慮其衰故曰至於八月有凶八月者¶
<pb:CK-KZ_JY167_06p056a>¶
　由建丑而至建未遯之復萌也當二陽初長之時卽慮及於¶
　二陰復長之日可見消長之機倐忽變換防之不可不早爾¶
　此卦兌爲體而坤爲用陽制乎陰之說也夫陽得其時方長¶
　於下而其[執/力]浸上漸以制乎在上之陰必持之以和悅之德¶
　應之以天德之剛内則心氣和平外亦舉動合理始小人受¶
　我之臨而不敢爲邪此臨之義也然爍金之夏必有伏陰桂¶
　滿之夜必有虧魄盈虛之道豈可據[耳*卩]故曰元亨者幸之以¶
　[執/力]也曰利貞者維之以理也曰八月有凶以消長之時惕之¶
　也象取於澤上有地地之臨水水盛則地䧟矣故陽之逼陰¶
　不戒則反爲所逼矣君子體之不徒曰教而曰教思無窮不¶
<pb:CK-KZ_JY167_06p056b>¶
　徒曰養而曰容保無疆以蕩蕩之恩淪肌浹髓與地同其廣¶
　也與澤同其深也初當陽剛方長之時其[執/力]漸盛必不濫不¶
　求感之以正使小人無隙可乘而吾道始得正其行也二近¶
　於上舉動得宜權[執/力]在我以誠感之無順無逆則可以爲臨¶
　之主也三陰柔不正以甘悅臨人而實不利於君子若君子¶
　不受其非道之說彼能知而憂之改行從善盡其道以爲感¶
　則旡咎矣四雖以陰居正下應初九而宻比於三之邪恐爲¶
　所間必切至其臨與正相符乃得旡咎也五處於尊以柔用¶
　剛自得其執簡御煩之體矣故曰知臨也陰本柔闇而以明¶
　爲臨則剛柔相濟行中之謂也上六陰柔在上自遠於陽必¶
<pb:CK-KZ_JY167_06p057a>¶
　敦厚以臨於剛斯吉而旡咎也且任賢之道貴不奪於外物¶
　去讒遠[刀/巴]賤貨貴德所以爲敦也曰志在内者志不忘於天¶
　下之内也噫此卦初與二皆曰咸臨者以下臨上不可凌逼¶
　利在感孚所謂咸臨也初尙未當臨陰之任故曰貞吉二當¶
　臨陰之任故曰吉無不利正以爲主利以爲用臨道盡矣三¶
　以兌體而逼於剛故爲甘臨之象然初與二皆陽德之君子¶
　靡隙可乘其術雖工有憂之矣咸臨者君子正大之情也甘¶
　臨者小人邪媚之態也咸臨而無不利也甘臨而無攸利也¶
　四之至臨臣道也以身爲臨下於陽也五之知臨君道也以¶
　心爲臨委於陽也上六不以高自居志順情厚聽命於陽所¶
<pb:CK-KZ_JY167_06p057b>¶
　謂敦臨也總而論之初則戒以正志行二則戒以未順命若¶
　三之憂與四之至五之知六之敦皆爲陽道之謀而預防之¶
　也噫卦之曰臨時當陽長之初猶世之方盛時也而聖人卽¶
　防焉爻則僅言其吉卦則預言其凶致意於消長之關者有¶
　如是則知盛衰之際不可不貞者也¶

** ☴☷(坤下巽上)¶

觀盥而不薦有孚顒若　彖曰大觀在上順而巽中正以觀天¶
下觀盥而不薦有孚顒若下觀而化也觀天之神道而四時不¶
忒聖人以神道設教而天下服矣　象曰風行地上觀先王以¶
省方觀民設教　初六童觀小人旡咎君子吝　象曰初六童¶
<pb:CK-KZ_JY167_06p058a>¶
觀小人道也　六二闚觀利女貞　象曰闚觀女貞亦可醜也¶
　六三觀我生進退　象曰觀我生進退未失道也　六四觀¶
國之光利用賓於王　象曰觀國之光尙賓也　九五觀我生¶
君子无咎　象曰觀我生觀民也　上九觀其生君子无咎¶
象曰觀其生志未平也¶

　觀者篤恭而化之象也以二陽在上爲四陰所觀仰而觀化¶
　以靜制動亦扶陽之道也此卦坤爲體而巽爲用以陰逐陽¶
　之說也夫觀化在民爲觀德在已王者必躬修𤣥德允執其中¶
　不以顯而修度者爲億兆之作則直以闇而修德者儼明旦¶
　之操存乃爲有孚顒若之敬也蓋小人盛於下君子欲爲天¶
<pb:CK-KZ_JY167_06p058b>¶
　下之大觀必其德順而巽始爲恭默化成之主順則心和平¶
　而不拂巽則氣沈摯而不浮以是居躬自然建中有極超於¶
　聲[刀/巴]之表矣盥而不薦以誠交神而不在物也聖人德感玄¶
　應孚信在中顒然可仰不待觀其行事而化一觀示間冺然¶
　默運上無所著意下無所庸心誠意相孚神矣哉觀之道乎¶
　聖人以神道設教喻之以意而不言天下亦喻於聖人之意¶
　不待象指之煩均服於德化之中而不自知矣象取於風行¶
　地上徧及庶物觀之義也君子體之巡省四方省觀民俗設¶
　爲教典同歸於中正之化如風之行地也布於四方無所不¶
　厯各得其剛柔緩急之用纖無偏枯動靜之殊則知神以法¶
<pb:CK-KZ_JY167_06p059a>¶
　天省以襲地而觀之道亦至矣然大觀在上疇不欲快覩熙¶
　明以爲道德之光但初遠於陽柔不及遠爲淺見之象宜居¶
　以自安若進而干位則吝矣二近於初才識不足爲偏見之¶
　象亦宜固守退而處内如女之蕭居獨處則貞矣三居下體¶
　之極是有可進之時但居上體之下復爲可退之地故宜靜¶
　觀吾道之通塞而爲進退之權衡不可汲汲然苟且徇人輕¶
　赴功名以失生平之守也四近於五爲觀光之象邦家有光¶
　則人主之道德可見矣旣覿其休光自當黼黻皇猷大展生¶
　平抱負上慰其大觀之主故曰用賓於王者正謂其出不輕¶
　其進亦可重也五爲大觀之主天下之風氣係焉必反覆詳¶
<pb:CK-KZ_JY167_06p059b>¶
　審内觀我之道德果能建中表正樹生民之望使天下濳移¶
　默轉皆有君子之風始爲觀民之有徵者也上九雖不得位¶
　而德足以爲人之觀表故君子之修天下應之也以君子之¶
　身爲天下之應進則當設教以化民退則當師表以善俗豈¶
　可晏然恣𨓜謂已無與於天下而可自放者乎故曰志未平¶
　者其道宜和光同塵其志當出類拔萃不自失其儀表斯無¶
　愧於觀望之責也總觀卦之義本小人盛於下而逐君子之¶
　象也故諸爻漸近於陽則吉漸遠於陽則凶因陽之爻皆爲¶
　君子勉之不曰吉而曰旡咎其扶陽之意亦至矣
** 哉¶
☲(☳震下離)
上¶
<pb:CK-KZ_JY167_06p060a>¶
噬嗑亨利用獄　彖曰頤中有物曰噬嗑噬嗑而亨剛柔分動¶
而明雷電合而章柔得中而上行雖不當位利用獄也　象曰¶
雷電噬嗑先王以明罰[朿/力]法　初九屨校滅趾旡咎　象曰屨¶
校滅趾不行也　六二噬膚滅鼻旡咎　象曰噬膚滅鼻乘剛¶
也　六三噬腊肉遇毒小吝旡咎　象曰遇毒位不當也　九¶
四噬乾胏得金矢利艱貞吉　象曰利艱貞吉未光也　六五¶
噬乾肉得黃金貞厲旡咎　象曰貞厲旡咎得當也　上九何¶
校滅耳凶　象曰何校滅耳聰不明
也¶
　噬嗑者有物間於頤中去而合之則害亡而亨通也物去其¶
　害治得其平卽聖人用獄之心也蓋天地不能以春生而廢¶
<pb:CK-KZ_JY167_06p060b>¶
　秋殺聖人不能以弼教而弛明刑故獄以濟德禮之窮而得¶
　中又以妙用獄之道也此卦震爲體而離爲用陰陽分雜之¶
　說也夫一統之時有梗化而違法者是爲頤中有物之象必¶
　去之而後四海同風也然治獄之道貴於威明明合動而明¶
　益顯動合明而動益神威明得中則執法之義與矜恤之仁¶
　並至雖濟以用獄之剛自能勝其位也象以雷動於下電明¶
　於上震曜相摧陰陽和合噬嗑之謂也先王法之以明罰[朿/力]¶
　法其防閑之意深矣不言用罰而言明罰明之於先使人知¶
　所避不言行法而言[朿/力]法[朿/力]之於初使人知所畏蓋不得已¶
　而用刑而不欲用刑者其心也此所謂桑得中而用乎剛也¶
<pb:CK-KZ_JY167_06p061a>¶
　初之滅趾制其小過於始使其惡不得行故在上者可無咎¶
　也二乘剛而刑噬過其分三失中而刑噬遇其梗二之滅鼻¶
　似過欲服其心亦不爲峻三遇毒似吝而時當用刑義亦無¶
　咎四之噬乾胏大臣當專征之任者也五之噬乾肉人主當¶
　平亂之後者也以威天下故曰得金矢以利天下故曰得黃¶
　金也得其情而服其心噬嗑之功於此成矣獨上九過尊而¶
　處剛噬之太過流而爲暴情與法不協於中人與已亦不得¶
　其平如何校滅耳則凶可知矣蓋明不足以恤民之隱而惟¶
　苛刻爲能如申商斯高之所以毒天下也且物而至於噬而¶
　後嗑德下衰已故三辟之興皆叔季也若剛柔不分專用於¶
<pb:CK-KZ_JY167_06p061b>¶
　刑如二之滅鼻三之遇毒皆不免於過也卽四之乾胏五之¶
　乾肉雖爲噬得其道亦恐比於情法之偏也故一則曰艱貞¶
　一則曰貞厲惟初之滅趾僅爲無咎而上之滅耳不得其中¶
　凶不免矣刑其可不愼
** 哉¶
☶(☲離下艮)
上¶
賁亨小利有攸往　彖曰賁亨柔來而文剛故亨分剛上而文¶
柔故小利有攸往天文也文明以止人文也觀乎天文以察時¶
變觀乎人文以化成天下　象曰山下有火賁君子以明庶政¶
无敢折獄　初九賁其趾舍車而徒　象曰舍車而徒義弗乘¶
也　六二賁其須　象曰賁其須與上興也　九三賁如濡如¶
<pb:CK-KZ_JY167_06p062a>¶
永貞吉　象曰永貞之吉終莫之陵也　六四賁如𣊩如白馬¶
翰如匪宼婚媾　象曰六四當位疑也匪宼婚媾終无尤也¶
六五賁於丘園束帛戔戔吝終吉　象曰六五之吉有喜也¶
上九白賁无咎　象曰白賁无咎上得志
也¶
　賁者飾也聖人虞文之盛而爲是說也天下之事固非文不¶
　行然自質而趨文易自文而返質難聖人當文盛之時不得¶
　不爲末流之弊而先慮及於靡靡之失也文極則往而不返¶
　故曰賁亨小利有攸往造化之生也本則爲質用則爲文文¶
　質彬彬剛柔對待文之所由始也此卦以艮爲體以離爲用¶
　陰陽交錯之說也艮之上六來居離之二位柔來文剛居位¶
<pb:CK-KZ_JY167_06p062b>¶
　得中是以亨也乾之九二寄居艮之上爻棄中而就無位之¶
　地是以無大利也蓋質勝之時以文濟之文勝之後卽以質¶
　救之文以濟質質不爲陋固文也質以救文雅道之中文亦¶
　寓焉能如是則天人之藴相符小利有攸往也柔居剛中文¶
　也剛上柔下文而止也故曰文明以止文明以止者是人道¶
　當然之文剛柔交錯者乃爲天道自然之文言文而必原於¶
　天觀變之始事也言天而必及於人化成之終事也則知造¶
　化之運遷也自質而生文聖人幹旋也以文而返質故文者¶
　不可無也而亦不可盛也象取乎山下有火光明下藴不爲¶
　風所逐能明而不[火*𤣥]者也君子體之内外修明又不敢自恃¶
<pb:CK-KZ_JY167_06p063a>¶
　惟愼於庶政之操持不輕折獄之果決正所謂文明以止之¶
　防也初有德而時在下無所施於天下象爲賁趾不以爵祿¶
　爲榮者也二爲文剛之主心志相孚其象賁須應附上而爲¶
　賁者也如舍車而徒眾人所羞君子所賁也若賁其須則彼¶
　此相成矣因居位之與無位異也三處離之極以一陽居二¶
　陰之間是陽得陰賁奔走承宣凡所猷爲自成色澤乃賁之¶
　盛者也曰永貞之吉欲保其剛而不溺於陰也夫藉物爲飾¶
　而不爲物溺此當離之終已有艮之意矣四與初爲正應本¶
　當賁如而爲三所隔欲靜則疑初之應欲進則懼三之難故¶
　心雖若白馬之疾亦必待三之不爲已害始得與初爲婚媾¶
<pb:CK-KZ_JY167_06p063b>¶
　也蓋乘險而求合者君子之所戒也五居得致之位事無所¶
　不用其飾卽束帛戔戔亦不過制此敦本尙實終爲吉者也¶
　上九處飾之終飾終則反素矣以質爲尙則天下無不足之¶
　患上所以得志也是卦内三爻以文明爲賁而外三爻以篤¶
　實爲賁曰皤如曰丘園曰白賁皆尙素也故曰賁無色也聖¶
　人虞文之太盛也卽聖人妙於用文之道也雖然專任乎文¶
　固非化民成俗之宜若必盡去其文亦非因時通變之治也¶
　惟於剛柔摩盪之交天人旋轉之際探文之原救文之弊不¶
　流於頽靡無底之患則爲章於天者不動而變而化成於人¶
　亦可久而可大也
** 矣¶
<pb:CK-KZ_JY167_06p064a>¶
☶(☷坤下艮)
上¶
剝不利有攸往　彖曰剝剝也柔變剛也不利有攸往小人長¶
也順而止之觀象也君子尙消息盈虛天行也　象曰山附於¶
地剝上以厚下安宅　初六剝牀以足[蔑/(羅-維)/(&#xF324;-且)/(戌-一)]貞凶　象曰剝牀以¶
足以滅下也　六二剝牀以辨[蔑/(羅-維)/(&#xF324;-且)/(戌-一)]貞凶　象曰剝牀以辨未有¶
與也　六三剝之无咎　象曰剝之无咎失上下也　六四剝¶
牀以膚凶　象曰剝牀以膚切近災也　六五貫魚以宫人寵¶
无不利　象曰以宫人寵終无尤也　上九碩果不食君子得¶
輿小人剝廬　象曰君子得輿民所載也小人剝廬終不可用¶

也¶
<pb:CK-KZ_JY167_06p064b>¶
　剝當陰盛之時正𧨏衰而邪僻盛君子勢孤小人志肆是非¶
　顚倒禍亂無常而舉動之際所當加愼也君子知時運之隆¶
　替遜言晦跡遵養待時不可輕有所往也此卦艮爲體而坤¶
　爲用陽格乎陰之說也夫剝之繼賁也聖人豈無意乎其爲¶
　君子之慮患也深矣蓋文盛則道窮所以剝也陽性爲健其¶
　去陰也決陰性爲柔其侵陽也漸故曰柔變剛也邪之傾正¶
　曲之撓直萋菲浸潤傷而不覺是爲變也剝極於勢五陰而¶
　逼一陽剝至於坤則盡剝矣但陽無終盡之理雖坤卦之六¶
　陰盛極而未盡者猶存方生者復萌也剝之不終爲剝也此¶
　天行之道也當剝之時强亢激拂如盡力以排之則身殞而¶
<pb:CK-KZ_JY167_06p065a>¶
　功不就故宜順而止之也順而止之不徒爲今日之消虛且¶
　爲日後之盈息也蓋君子之道陽道也消息盈虛隨陽而轉¶
　所以合天也象以山附於地爲下所凌剝之義也君子以天¶
　下爲宅欲其安甯厚載則不薄小人而厚之貽之休養使爲¶
　我用猶山之不讓土壤是所以治剝也但事異世殊陰當剝¶
　陽之始雖小人未能卽去君子然已侵其權竊其位害正之¶
　勢漸行矣故自足而辨自辨而膚剝以漸而變也君子不能¶
　防之於早身之下足之上不免於切近之災也三爲羣陰之¶
　中五爲羣陰之極而曰無咎無不利者一則應陽一則承陽¶
　也小人知有君子則君子亦不嚴絕於小人就其意向之私¶
<pb:CK-KZ_JY167_06p065b>¶
　開以補過遷善之門不使終爲剝也卽所謂厚下之心也上¶
　以一陽獨存天留一君子以延危微之關也曰碩果不食天¶
　遺其實以復生也剝未盡而復生此非消長之機乎當此時¶
　君子居之則爲眾陰所載象爲得輿也小人居之其欲未厭¶
　則必剝害君子然違於天而窮於道亦自失其所覆故爲剝¶
　廬之象也噫大抵小人之欲去君子也不過欲縱其志以利¶
　其身耳而不知君子旣盡大道淪夷家危國破小人亦無所¶
　容其身矣是卦也於君子則勸之容小人於小人則戒其剝¶
　君子扶陽抑陰委曲以致其意聖人爲世道人心之計也深¶
　
** 矣¶
<pb:CK-KZ_JY167_06p066a>¶
☷(☳震下坤)
上¶
復亨出入无疾朋來无咎反復其道七日來復利有攸往　彖¶
曰復亨剛反動而以順行是以出入无疾朋來无咎反復其道¶
七日來復天行也利有攸往剛長也復其見天地之心乎　象¶
曰雷在地中復先王以至日閉關商旅不行后不省方　初九¶
不遠復旡祗悔元吉　象曰不遠之復以修身也　六二休復¶
吉　象曰休復之吉以下仁也　六三頻復厲无咎　象曰頻¶
復之厲義无咎也　六四中行獨復　象曰中行獨復以從道¶
也　六五敦復无悔　象曰敦復无悔中以自考也　上六迷¶
復凶有災眚用行師終有大敗以其國君凶至於十年不克征¶
<pb:CK-KZ_JY167_06p066b>¶
　象曰迷復之凶反君道
也¶
　復者一元復起之義君子旣往復來陽和旋轉吾道發舒自¶
　可以漸有爲而亨也陽旣復已光亨而盛則已之出入固無¶
　憂疑而朋類之來亦無阻抑故曰出入旡疾朋來无咎然自¶
　姤至復陰消陽長反覆計之當有七日之循環也此卦以坤¶
　爲體而震爲用以陽進陰之說也夫陽以上爲順順動而行¶
　則不疾不徐可以養我之元氣而善其出入而朋亦得附我¶
　之操存而歸於順動此天以時而開人人以定而勝天默爲¶
　消息而迎其剛反之機也所謂反復其道者蓋剝而將盡君¶
　子之[執/力]已窮剛而復反而天地之心未遠準之以來往之期¶
<pb:CK-KZ_JY167_06p067a>¶
　當知七日之復凡卦氣分流每卦得六日七分之半茲言七¶
　日舉成數而言也六十四卦無非天地之心寓焉而獨見於¶
　復者正惟動靜之間爲能見其心也天地之心不欲消物而¶
　欲生物當消之際其心隨物已歛及生之時其心又隨物而¶
　顯故君子推於消長之間動靜之際而天地之心隱然可得¶
　其端倪矣象取乎雷在地中以動爲靜陽氣漸生復之義也¶
　先王以微陽不養氣則不固至陽至之日閉其道路之關止¶
　其省方之事守精一於危微之候茲燮陰陽以敷教贊化育¶
　以奉天默用其裁成之道也是以柔之盡者剛之反靜之極¶
　者動之機乾陽之變化以一而成六十四者也故剝復相連¶
<pb:CK-KZ_JY167_06p067b>¶
　復之下爻卽剝之上爻也引而伸之乾坤固無一定之機而¶
　陰陽又豈有膠滯之理[耳*卩]如初以陽居陽情識之染未深眞¶
　妄之關未逈天良一觸固有昭然故其復爲不遠也二柔順¶
　中正外無浮氣之矜内無勝心之恃不敢爲泥自能安就乎¶
　初之仁也乃爲休復之吉三也旣不能居柔而守之以仁每¶
　欲尙剛而奪之以義出入於理欲之關而莫爲之儆故爲頻¶
　復之象然能操心愓厲則爲頻復之安不爲頻復之危也四¶
　居陰之中獨與初應是恥凡民而以豪傑自期卻塵迷而以¶
　天心獨復不偏不倚獨得乎中行之善也五中順居尊操存¶
　貞固以至誠之體敦於無息之功自然天理流行屛其私而¶
<pb:CK-KZ_JY167_06p068a>¶
　完於初也何悔之有上六居復之終最遠乎陽不知所省此¶
　在復而自迷者也且陰柔之人闇不自明狠而好殺絕天之¶
　道失人之心俯仰交慚有災眚矣不固其本而務遠圖故以¶
　其國君凶若終不復其初而逐於外將有十年不克征之敗¶
　也已是故求勝於外者非善復其國者也求理於外者非善¶
　復其心者也商旅不行外者不入也后不省方内者不出也¶
　不行不省則情忘識冺人淨而天完矣此眞見天地之心而¶
　善復者也聖人無失故無復也眾人不能無失失而後有復¶
　者諸爻是也失而不能復者上六是也曰休曰獨曰敦曰頻¶
　曰迷非天之降才殊也蓋當剝盡之時能剛反之與不能剛¶
<pb:CK-KZ_JY167_06p068b>¶
　反之也聖人重以爲戒深有見於陽之不可遠也如是
** 夫¶
☰(☳震下乾)
上¶
无妄元亨利貞其匪正有眚不利有攸往　彖曰无妄剛自外¶
來而爲主於内動而健剛中而應大亨以正天之命也其匪正¶
有眚不利有攸往无妄之往何之矣天命不祐行矣哉　象曰¶
天下雷行物與无妄先王以茂對時育萬物　初九无妄往吉¶
　象曰无妄之往得志也　六二不耕穫不菑畬則利有攸往¶
　象曰不耕穫未富也　六三无妄之災或繫之牛行人之得¶
邑人之災　象曰行人得牛邑人災也　九四可貞无咎　象¶
曰可貞无咎固有之也　九五无妄之疾勿藥有喜　象曰无¶
<pb:CK-KZ_JY167_06p069a>¶
妄之藥不可試也　上九无妄行有眚无攸利　象曰无妄之¶
行窮之災
也¶
　卦之无妄乃眞實无僞卽誠者天之道也人能念慮不淆惺¶
　存不滅循事理之當行識天命之本體則得元亨也但无妄¶
　而貞者不惟妄念不形卽无妄之念亦不可著也曰匪正者¶
　不惟以妄滅妄爲非卽以心照心亦不爲正也安望其爲攸¶
　往之利乎此卦乾爲體而震爲用陰輔乎陽之說也夫旡妄¶
　之爲卦也以坤之初變震之初純柔變爲天德之剛有去妄¶
　爲正之象矣初以剛自外而主於內五以剛居中而應於下¶
　下剛而動上剛而健私欲不萌柔邪自滅所動自健任有爲¶
<pb:CK-KZ_JY167_06p069b>¶
　而不撓於物欲所應自中任酬酢而不雜於詭隨如此而行¶
　則大亨以正能順天之命也天命人心之判在於危微隱顯¶
　之交設有不正則不利有所往卽欲往焉無所之矣人之游¶
　衍動作莫非天也妄則逆天逆天而行其能行哉象以天下¶
　雷行震動發生至誠翕聚物與无妄者也曰物與不言與物¶
　者蓋雷不期物而行物不待雷而發茲无妄之至也先王觀¶
　此以茂對天時養育萬物順萬物而不逆萬物養天下而不¶
　私天下正所謂因時而施非有心於迎時也因物而化非有¶
　心以合物也體天道之自然各得其性命之正而全於无妄¶
　者也初當純一未分篤實无妄四以天德爲主外无牽引初¶
<pb:CK-KZ_JY167_06p070a>¶
　无所應而行四无所應而守皆以天命爲行止而不以私心¶
　爲行止此无妄之正者也凡學有計較得失之心皆妄也有¶
　怨尤憎忿之心者亦妄也二以正應正故爲无妄之福三以¶
　陰居陽故爲无妄之災不耕而穫不菑而畬福非有求也且¶
　以動之順而得之不爲計較之私也或繫之或得之災非自¶
　作也然以動之妄而觸之不免有怨憎之起也二處柔爲正¶
　三應上爲妄甚矣順動之間宜正而不宜妄也五與二雖非¶
　中正相應而上剛下柔才不相協中外之變起於不虞疾之¶
　致也但无妄之世邪佞屏斥感應无間始雖未侔終必相濟¶
　矣故曰勿藥有喜也上九居乾之終當健之極事宜靜而知¶
<pb:CK-KZ_JY167_06p070b>¶
　止不宜動而妄行也若不知變化與時俱抗則有眚矣噫禍¶
　福存亡本无定轍總由於人欲天理之存凡人主之威强旣¶
　廣則當養民息兵人臣之功業旣盛則當引身知退故動而¶
　柔順正也動而過剛非正也動而過剛蓋溺於欲之無厭也¶
　欲而無厭妄之所由來禍之所由伏也嗚呼乾道變化各正¶
　性命夫焉有妄哉亦因人欲無厭斯有妄也妄則不能復其¶
　眞心矣是以禍福成敗一聽於天而無所期望旡所設想安¶
　於義命之自然卽所謂无妄也故戒剛約柔養陽制陰此无¶
　妄之所以繼復也經言无妄又戒言利貞戒之匪正者何也¶
　恐人跡雖无邪心有偏倚卽爲妄已如仲子之廉莊子之放¶
<pb:CK-KZ_JY167_06p071a>¶
　其爲人豈求福計利者哉因存一念之偏卽非天命人心之¶
　正若以之處世輙多過眚豈可以爲經方軌物之道哉則知¶
　易之極深研慮申戒於人心之初也至
** 矣¶
☶(☰乾下艮)
上¶
大畜利貞不家食吉利涉大川　彖曰大畜剛健篤實輝光日¶
新其德剛上而尙賢能止健大正也不家食吉養賢也利涉大¶
川應乎天也　象曰天在山中大畜君子以多識前言往行以¶
畜其德　初九有厲利己　象曰有厲利己不犯災也　九二¶
輿說輹　象曰輿說輹中无尤也　九三良馬逐利艱貞日閑¶
輿衞利有攸往　象曰利有攸往上合志也　六四童牛之牿¶
<pb:CK-KZ_JY167_06p071b>¶
元吉　象曰六四元吉有喜也　六五豶豕之牙吉　象曰六¶
五之吉有慶也　上九何天之衢亨　象曰何天之衢道大行¶

也¶
　大畜者含𢎞廣藴之義也夫含蓄之懷貴於光大又貴乎貞¶
　正以聖賢爲宗不以曲學爲附大而能止與物无礙故曰大¶
　畜利貞也畜之大者施爲必大故窮居獨善不能展布王家¶
　非大也受祿而尸素無謀不能濟天下之險難亦非大也故¶
　曰不家食吉利涉大川斯爲大畜之象也此卦艮爲體而乾¶
　爲用陰止乎陽之說也凡吾人學術經綸必躬行實踐以剛¶
　健爲先始合乎德性之用不爲勉强之失未事時胸中不可¶
<pb:CK-KZ_JY167_06p072a>¶
　存一毫之寬假措手處胸中又不可著纖忽之虛浮懇摯日¶
　新闇然章光自不可掩故曰篤實輝光日新其德也然猶不¶
　可自限也循此而上之以剛德而尙乎千古之聖賢以止機¶
　而合乎天行之健體乃爲大正之學術也進有道而止不泥¶
　非至正者不能也以所畜之正際之大行之會動與天俱相¶
　時而行可以立功而利也矣象以天至大而在山中大畜之¶
　象也君子體此以爲德由畜而大凡前言往行多識以爲修¶
　德之備蓋天下之物無非心也多聞廣識以畜其心之德則¶
　無耳目之支離也此畜所以愈大也初以剛居剛故抑其銳¶
　二以剛處中故安於鈍三以剛應剛與上同德進無違距者¶
<pb:CK-KZ_JY167_06p072b>¶
　也然得意於功名者卽失意於道德宜知艱而自防亦不可¶
　輕於進者也故曰良馬逐利艱貞也四居臣位其制邪也致¶
　其詳民德之污隆關於大臣之憂喜四能防微杜漸如童牛¶
　之牿慮於未發之前禁於已發之後則得勝殘去殺之術矣¶
　大善而吉也五居君位其制邪也操其要民情之格化由於¶
　君心之儆惕五能正本淸源如豶豕之牙道之斯行止之則¶
　戢則刑淸民服大胥慶已上九處畜之極畜極則通剛明之¶
　賢進無阻塞治化四達如往來於天衢也曰道大行者猶之¶
　周公以東山之斧滌皇路之大淸共濟天下之險而涉川之¶
　功成矣此豈非一道同風之化乎夫乾進也曰利已曰說輹¶
<pb:CK-KZ_JY167_06p073a>¶
　曰艱貞理貴以止爲進者也艮靜也曰牿牛曰豶豕曰亨衢¶
　事貴以靜制動者也彖曰尙賢而爻曰制邪者去邪正所以¶
　畜賢也體乎此而參和不偏所謂日新其德也
** 已¶
☶(☳震下艮)
上¶
頤貞吉觀頤自求口實　彖曰頤貞吉養正則吉也觀頤觀其¶
所養也自求口實觀其自養也天地養萬物聖人養賢以及萬¶
民頤之時大矣哉　象曰山下有雷頤君子以愼言語節飲食¶
　初九舍爾靈龜觀我朶頤凶　象曰觀我朶頤亦不足貴也¶
　六二顚頤拂經於丘頤征凶　象曰六二征凶行失類也¶
六三拂頤貞凶十年勿用无攸利　象曰十年勿用道大悖也¶
<pb:CK-KZ_JY167_06p073b>¶
　六四顚頤吉虎視耽耽其欲逐逐无咎　象曰顚頤之吉上¶
施光也　六五拂經居貞吉不可涉大川　象曰居貞之吉順¶
以從上也　上九由頤厲吉利涉大川　象曰由頤厲吉大有¶
慶
也¶
　頤爲正養之道也夫養之係於吾身不小則養之之義存於¶
　吾心者以正而吉然正與不正介於隱忽之間者最微必養¶
　德出於性命之合而不爲他歧之惑養身持於義理之節而¶
　不爲飢渴之害乃爲人心道心之交歸也此卦艮爲體而震¶
　爲用陽納乎陰之說也頤之爲卦上艮下震動而求養靜而¶
　知止養道之善者也養之不貞嗜欲紛雜義理[蔑/(羅-維)/(&#xF324;-且)/(戌-一)]如則妄動¶
<pb:CK-KZ_JY167_06p074a>¶
　而失所養矣必身心有主貞而始吉也卦畫上下二陽中含¶
　四陰外實中虛爲頤頷之象也陽爲實實能養陰故曰觀頤¶
　也陰爲虛虛則受養於陽故自求口實也推頤之道而極言¶
　之天地施澤以養萬物聖人𢎞道以養萬民養之以時卽得¶
　乎天理人情之正也象以山下有雷閉固節藏不過於動頤¶
　之象也蓋山之廣大物無不養而雷所以發動其生養者也¶
　山止而能生雷動而能止生化不息君子體此而愼言語節¶
　飲食皆所以止其動也然愼非不言也當時有可言雖披鱗¶
　而不羨乎括囊節非不食也當時宜不食雖採薇而不惜乎¶
　邱壑能如是豈惟養身德亦養矣如初之陽剛足以自養而¶
<pb:CK-KZ_JY167_06p074b>¶
　累於動體偶爲富貴所移卽失於性靈之固有猶靈龜之舍¶
　也舍素修之操甘非義之祿朵頤之凶其自致也二陰柔不¶
　能自養資身無策者也求養於初卑賤之比遺譏於士類越¶
　五以爲養斥辱之恥又見誚於庸流拂其正養之道故爲顚¶
　頤之悖也惟安於丘園猶可頤也若更往而求上必失類而¶
　凶也三以陰之質居動之極不安於養矯世自高織屨擗履¶
　之流拂養之道者也故曰拂頤其所守雖止而不免有傷於¶
　物不可以用世故曰十年勿用無攸利也四應於初賴其養¶
　以施於下故曰顚頤吉也求賢養人而不求自養其威嚴可¶
　重天下仰之如虎視耽耽也其欲逐逐者專志求賢始終靡¶
<pb:CK-KZ_JY167_06p075a>¶
　間反已之功可謂深矣崇貨以自殖則所處卑鄙貴德以養¶
　民則所施光明也六五以陰柔居上僅於自養者也夫養天¶
　下者乃君之大經也今不能以善養人而用人以養是爲拂¶
　經之甚也然居貞守志果能篤於任賢則天下亦蒙其澤可¶
　得爲吉也若冒昧行之養無所備其爲涉川之險何恃而不¶
　恐哉上九以剛陽處極責任旣重施予亦繁不可不存心惕¶
　懼保其𢎞濟之安故曰由頤厲吉利涉大川也然五六過則¶
　爲拂吉之在貞上九濫則爲瀆吉之在厲一曰不可涉大川¶
　一曰利涉大川者君不可喜功臣不可避事也君喜功而天¶
　下不得養矣臣避事而天下失所養矣皆非頤之道也六爻¶
<pb:CK-KZ_JY167_06p075b>¶
　上三爻吉而下三爻凶者下妄動而上能止也曰逐逐曰貞¶
　曰厲皆所以善用其養本於義理之宜而不過於性情之偏¶
　者也是以古來經濟必從兢業中出吾旣體乎天地同德之¶
　心則天下萬物皆托命於我苟精神一息不運恩澤一物不¶
　周則天下萬物不得所養者多矣若拂於以上養下之正而¶
　己𩚑己溺之意烏能自慊於天下之任
** [耳*卩]¶
☱(☴巽下兌)
上¶
大過棟橈利有攸往亨　彖曰大過大者過也棟橈本末弱也¶
剛過而中巽而說行利有攸往乃亨大過之時大矣哉　象曰¶
澤滅木大過君子以獨立不懼遯世无悶　初六藉用白茅无¶
<pb:CK-KZ_JY167_06p076a>¶
咎　象曰藉用白茅柔在下也　九二枯楊生稊老夫得其女¶
妻无不利　象曰老夫女妻過以相與也　九三棟橈凶　象¶
曰棟橈之凶不可以有輔也　九四棟隆吉有它吝　象曰棟¶
隆之吉不橈乎下也　九五枯楊生華老婦得其士夫无咎无¶
譽　象曰枯楊生華何可久也老婦士夫亦可醜也　上六過¶
涉滅頂凶无咎　象曰過涉之凶不可咎
也¶
　大過者過於時也時事過於常則政教流於敝權衡失其平¶
　非庸庸柔弱者所能克復其過也必有大過人之才起而振¶
　刷其間始可以濟時之失通時之變措國事於亨也此卦巽¶
　爲體而兌爲用陰滅乎陽之說也夫聖人之心如權衡然不¶
<pb:CK-KZ_JY167_06p076b>¶
　與物爲低昻亦不爲世道所沈溺當衰難之時事有所不得¶
　已勢有所不能遂卽挺然濟變越常理以勒奇勳挽頽風而¶
　歸正化然其於道未嘗不中其節而於心卒未嘗有過者也¶
　卦以四陽居中上下二陰不勝其重爲棟橈之象但時當大¶
　過又以才弱承之不能振作於其始卽不能挽復於其後本¶
　末俱傾衰難之極也旣遭衰難利有所往以拯之故曰棟橈¶
　利有攸往也猶幸二五得中内順外說以平易之德而爲剛¶
　明之濟所以亨也聖人之作事也惟其時惟其中當時大過¶
　過而不失乎中非大有德力者其孰能之故曰大者過也象¶
　以澤中溢木浸滅失宜大過之象也蓋澤無滅木之理汎濫¶
<pb:CK-KZ_JY167_06p077a>¶
　之極氣不得勝而木爲之滅過常之甚也過常之事豈常人¶
　所能制哉惟君子獨立無懼遯世無悶乃能然也此其所以¶
　爲大也凡人情有倚藉之偏卽多顧懼之念惴惴然不能自¶
　立於危險君子以至夷之心處世之至險以至易之心當世¶
　之至難則心無所賴於世而始能救世之過也初當過時以¶
　柔處下旣能謹密復善圖維可免害耳未得爲大過之咎也¶
　二得中居柔復比於初是剛過之人而能以柔相濟者也老¶
　過則枯少過則稚以老資少則稚者長以稚分老則枯者榮¶
　當至衰而如至壯以至壯而輔至衰過而不爲過也大過之¶
　善者也其枯楊生稊之謂歟三以剛居剛係於上而拂於下¶
<pb:CK-KZ_JY167_06p077b>¶
　動違中和物莫之輔大過之失者也故爲棟橈之凶四剛柔¶
　合德不過乎剛才可以肩鴻而任鉅已若處事不加詳杜佞¶
　不深至是有大過人之志而不能行大過人之事終有他吝¶
　也五當陽過之極又比於過極之陰元氣旣衰功業必薄不¶
　足以共有爲也惜乎有大過之位而未能盡大過之道象爲¶
　枯楊生華無益於枯老婦士夫終難生育也上當危急之秋¶
　不知才弱自安反以陰越陽好爲抗激之事是履險犯難僅¶
　知拯救於時而不知拯救於身有滅頂之凶也然有濟過之¶
　心不獲濟過之益於義則無咎大抵陰宜愼而不宜過故藉¶
　茅則吉滅頂則凶陽宜濟而不宜過故二四則爲利三五則¶
<pb:CK-KZ_JY167_06p078a>¶
　不利也然則大過之所謂大過者義當取於無過也雖然末¶
　世盡浮沈也人情易反覆也不測之險巇忽形於俄頃自完¶
　之全局誰能必於將來苟非慮於無可慮之先防於未及防¶
　之際者亦不能爲天下之任過者
** 也¶
☵(☵坎下坎)
上¶
習坎有孚維心亨行有尙　彖曰習坎重險也水流而不盈行¶
險而不失其信維心亨乃以剛中也行有尙往有功也天險不¶
可升也地險山川丘陵也王公設險以守其國險之時用大矣¶
哉　象曰水洊至習坎君子以常德行習教事　初六習坎入¶
於坎窞凶　象曰習坎入坎失道凶也　九二坎有險求小得¶
<pb:CK-KZ_JY167_06p078b>¶
　象曰求小得未出中也　六三來之坎坎險且枕入於坎窞¶
勿用　象曰來之坎坎終旡功也　六四樽酒簋貳用缶納約¶
自牖終无咎　象曰樽酒簋貳剛柔際也　九五坎不盈祗旣¶
平无咎　象曰坎不盈中未大也　上六係用𡽪寘於叢[束*束]¶
三𡻕不得凶　象曰上六失道凶三𡻕
也¶
　坎爲北方之卦也重坎險之極也聖人觀坎之象爲險難之¶
　義故於重卦中而獨言習也蓋險難之時非經便習不可以¶
　行故曰習坎也能以實心安於義命靜觀時變不爲僥倖之¶
　圖素位而行終可成出險之功乃爲行有尙也此卦以金爲¶
　體以木爲用陽主乎中之說也水内陽而外陰天德凝於中¶
<pb:CK-KZ_JY167_06p079a>¶
　化機應於外但卦體重險平陂之勢不分趨避之情難見知¶
　愚皆自失者也猶幸陽在内爲有孚之象也明在内是心亨¶
　之義也誠則明生旣有眞見自無疑事故曰有孚維心亨也¶
　能亨則雖險而夷也剛中自守陷於勢而不陷於義以此而¶
　行宜有尙也内亨外闇内剛外順茲處險而出乎險者也故¶
　水流而不盈行險而不失其信聖人以此釋坎之有孚也第¶
　水來重險陵谷傾陷非淺岸平溪之所比也王公觀其勢之¶
　必行設戒預防法天險之無形設爲紀綱法度之防法地險¶
　之有形設爲城池甲兵之備其爲用時之險亦可謂深切而¶
　周至也矣象以水流洊至兩險相仍習坎之義也君子習於¶
<pb:CK-KZ_JY167_06p079b>¶
　坎然後乃能不以險難爲困故德行不失其常使利害得遠¶
　於身心教事不弛於習使理義日新於聞見以此而濟身卽¶
　可以濟天下之險難也凡處險者以陰柔之質居重險之下¶
　上無援應又無自濟之才如初之入於坎窞者是也當上下¶
　之重陰雖未能出然有剛中之德德足以孚人才足以自衞¶
　如二之求小得者是也但上下俱陰柔弱不足以當大援故¶
　云小得也若内無濟險之才時又當多難之衝所與非人而¶
　所履亦非其位出之則坎居之亦坎支枕不安其陷亦深用¶
　之不能有功者六三是也四當險而處柔且得位而承剛故¶
　曰剛柔濟也至德爲之主太和爲之表所以終無咎也但當¶
<pb:CK-KZ_JY167_06p080a>¶
　險難之時非明信結於君何以得行其志故一樽之酒二簋¶
　之食以缶爲用不假虛飾質之至也質實之人易失於徑直¶
　必自牖而納委曲以行始得乎用險之宜也五以陽剛之才¶
　處極尊之位中而且正可以有爲也然適在坎中未能遽出¶
　有須待之義故曰坎不盈祗旣平也坎不盈猶有險也祗旣¶
　平則無險矣陽動而上不終陷也上以陰柔不振之才而當¶
　重險危疑之日更下乘五剛將有係寘之患已故曰係用𡽪¶
[束*束]　纆寘於叢也險終乃反寘於悔過之地三𡻕之後或可求¶
　復故曰上六失道凶三𡻕也坎六爻雖不同義惟陷於陰則¶
　險斯成惟居於陽則險可濟噫豈惟世事有陷溺哉卽人心¶
<pb:CK-KZ_JY167_06p080b>¶
　亦有之也苟非剛中之君子烏能得與於斯蓋水爲生物之¶
　先利爲事機之始水溢爲䧟利聚爲害重險者界於利害之¶
　間者也且水之性爲智以智相競則與勢相傾傾險成習陷¶
　溺之所由來也故武王曰吾與其溺於人甯溺於淵溺於淵¶
　尙可救也溺於人不可救也何也溺於人者固陷溺其心者¶

** 　也¶
(☲☲離下)
離上¶
離利貞亨畜牝牛吉　彖曰離麗也日月麗乎天百穀草木麗¶
乎土重明以麗乎正乃化成天下柔麗乎中正故亨是以畜牝¶
牛吉也　象曰明兩作離大人以繼明照於四方　初九履錯¶
<pb:CK-KZ_JY167_06p081a>¶
然敬之无咎　象曰履錯之敬以辟咎也　六三黃離元吉¶
象曰黃離元吉得中道也　九三日昃之離不鼓缶而歌則大¶
耋之嗟凶　象曰日昃之離何可久也　九四突如其來如焚¶
如死如棄如　象曰突如其來如旡所容也　六五出涕沱若¶
戚嗟若吉　象曰六五之吉離王公也　上九王用出征有嘉¶
折首獲匪其醜无咎　象曰王用出征以正
邦也¶
　離者南方之卦也乾之用爲坎而坤之用爲離離爲火火體¶
　陰而用陽也陰附於陽其性炎上易於躁動躁動則失其宜¶
　必得畜牝牛之順乃爲利貞也正則疑忌不生寵注曰隆吉¶
　之徵也此卦木爲體而土爲用陽蓄乎陰之說也以陽蓄陰¶
<pb:CK-KZ_JY167_06p081b>¶
　相繼爲麗故火麗物則明也物之麗者易至於不正故必以¶
　正則亨也正則能明君臣上下皆歸於中正則明德可以化¶
　天下也文明而治萬物蔚興麗乎天者正中而光大麗乎土¶
　者柔順而化生不流於察察不偏於[火*𤣥]惑以恭順之爲宣懿¶
　美之德如牝牛之豢也貞且吉矣象以兩明繼起炎威交作¶
　離之象也大人法此以繼明其德臨照四方蓋明之爲明神¶
　用於外不能常有必含輝養熄則照臨不絕火傅於薪日繼¶
　於夜其道廣也故用晦惟明正所以繼其明也六爻之義皆¶
　是意也天下事未有不以敬而成以不敬而敗者初當履錯¶
　之日中存敬畏之心不爲躁動之事是無紛錯之咎也二柔¶
<pb:CK-KZ_JY167_06p082a>¶
　離自明不激不隨秉中德以事一人人臣之正道可居大善¶
　之吉也三處離之終盛極將衰日昃之象也旣不安於常道¶
　妄爲倖難之功徒戚戚於危亡之憂耳四當復明將繼之際¶
　國勢漸張人情復振惟敬愼以惜事始無禍也若以剛廹之¶
　必爲死如棄如之患也五柔離乎中雖非過弱然不得其正¶
　廹於上下之制政權下移不免有涕嗟憂懼之形矣上九處¶
　離之終明過之極明之爲用在去邪遠惡故曰王用出征然¶
　曰有嘉折首獲匪其醜則刑罰不濫亦能愼其明者也當繼¶
　明之任梗化亂治不得不嚴非以好大也若好大用兵傷民¶
　於和則不明甚者矣故曰王用出征以正邦也前離則鼓缶¶
<pb:CK-KZ_JY167_06p082b>¶
　而後離則出征者因作者過於動故止之繼者安於𨓜故振¶
　之也臣之炎盛則不能以剛爲柔者也君之憂嗟則能以柔¶
　爲剛者也故臣死棄而君獲吉也初居下之下四居上之下¶
　志皆躁動者也但初愼於進四急於進故吉凶之所由異也¶
　曰突如其來則非所謂履錯然者也曰履錯然者將進不進¶
　徘徊躊躇其跡紛錯然也鳴呼聖人於剛柔進退之際詳審¶
　如此則知用明之道匪易易也¶
¶	
¶	
