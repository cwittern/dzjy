#-*- mode: org; -*-
#+TITLE: 甘水仙源錄
#+DATE: 2011-11-02 11:12:18
#+PROPERTY: kxid KX283
#+PROPERTY: pinyin Ganshui Xianyuan Lu
#+PROPERTY: baseedition CK-KZ
#+PROPERTY: source 重刊道臧輯要考正版
#+PROPERTY: dz DZ0973
#+PROPERTY: id JY295
<pb:CK-KZ_JY295_02p001a>¶
@fw重刋道藏輯要¶
* 甘水仙源録卷之一　　　　@by夷門天樂道人李道謙集¶
** 　　詔書¶
皇帝若曰大道開明可致無爲之化至眞在宥迄成不宰之功¶
朕以祖宗獲承基構若稽昭代雅慕玄風自東華垂教之餘至¶
重陽開化之始眞眞不昧代代相承有感遂通無遠弗屆雖前¶
代累承於襃贈在朕心猶慊於追崇乃命儒臣進加徽號惟東¶
華已稱帝君但增紫府少陽之字其正陽純陽海蟾重陽宜錫¶
眞君之名丹陽以下七眞俱號眞人載在方册傳之萬世噫漢¶
世之張道陵唐朝之葉法善俱錫天師之號永爲道紀之榮當¶
<pb:CK-KZ_JY295_02p001b>¶
代不聞異辭後來立爲定制朕之所慕或庶幾焉¶
　東華教主可贈東華紫府少陽帝君¶
　正陽鍾離眞人可贈正陽開悟傳道眞君¶
　純陽呂眞人可贈純陽演正警化眞君¶
　海蟾劉眞人可贈海蟾明悟弘道眞君¶
　重陽王眞人可贈重陽全眞開化眞君¶
　丹陽馬先生可贈丹陽抱一無爲眞人¶
　長眞譚先生可贈長眞雲水蘊德眞人¶
　長生劉先生可贈長生輔化明德眞人¶
　長春邱先生可贈長春演道主教眞人¶
<pb:CK-KZ_JY295_02p002a>¶
　玉陽王先生可贈玉陽體玄廣度眞人¶
　廣甯先生郝大通可贈廣甯通玄太古眞人¶
　淸淨散人孫不二可贈淸淨淵貞順德眞人¶
宜令掌教光先體道誠明眞人張志敬執行准此(至元六年正月  日)¶

** 　碑文¶
*** 　　　終南山神仙重陽眞人全眞教祖碑¶
　　　　開府儀同三司上柱國密國公金源璹撰¶
皇圖啟運必生異人大定隆興道圓賢哲夫三教各有至言妙¶
理釋教得佛之心者達摩也其教名之曰禪儒教傳孔子之家¶
學者子思也其書名之曰中庸道教通五千言之至理不言而¶
<pb:CK-KZ_JY295_02p002b>¶
傳不行而至若太上老子無爲眞常之道者重陽子王眞人也¶
其教名之曰全眞屏去幻妄獨全其眞者神仙也眞人名喆字¶
知明應現於咸陽大魏村仙母孕二十四月又十八日按二十¶
四氣餘土氣而成眞人也眞人美鬚髯大目身長六尺餘寸氣¶
豪言辯以此得眾家業豐厚以粟貸貧人惠之者半其濟物之¶
心畧可見矣弱冠修進士舉業籍京兆府學又善武畧聖朝天¶
眷間收復陜西英豪獲用眞人於是捐文場應武舉易名德威¶
字世雄其志足可以知還被道氣充餘善根積著天遣文武之¶
進兩無成焉於是慨然入道改今之名字矣會廢齊攝事秦民¶
未附𡻕又饑饉時有羣㓂刦眞人家財一空其大父訴之統府¶
<pb:CK-KZ_JY295_02p003a>¶
大索於鄰里三百余戸其所亡者金幣頗復得焉又獲賊之渠¶
魁眞人勉之曰此乃鄉黨饑荒譬如乞諸其鄰者亦非眞盜也¶
安忍陷於死地縱捨使去里人以此敬仰眞人愈甚咸陽醴泉¶
二邑賴眞人得安是後於終南劉蔣村剏別業居之置家事不¶
問半醉高吟曰昔日龎居士如今王害風於是鄉里見眞人曰¶
害風來也眞人卽應之蓋因自命而人云正隆己卯季夏旣望¶
於甘河鎮醉中啗肉有兩衣氊者繼至屠肆中其二人形質一¶
同眞人驚異從至僻處虔禱作禮其二仙徐而言曰此子可教¶
矣遂授以口訣其後愈狂詠詩曰四旬八上始遭逢口訣傳來¶
便有功明年再遇於醴泉邀飲肆中酒家問之鄉貫年姓答曰¶
<pb:CK-KZ_JY295_02p003b>¶
濮人年二十有二姓則不知也其異歟留歌頌五命眞人讀餘¶
火之文載全眞集中自此棄妻子攜幼女送姻家曰他家人口¶
我與養大弗議婚禮留之而去又爲詩故以猥賤語詈辱其子¶
孫其末後句云相違地肺成懽樂撞入南京便得眞後別號重¶
陽子於南時村作穴室居之名曰活死人墓後遷居劉蔣村北¶
寓水中坻凡肆口而發皆塵外句鄉人唯以害風謔而未始詢¶
其意遇遊則挈一壺行歌且飲有乞飲者亦不拒或以壺取水¶
與人但覺其釀香冽異常後復遇至人飮以神糞因止酒唯飲¶
水焉人聞眞人口鼻間醺酣之氣而已醉矣大定丁亥四月忽¶
自焚其庵村民驚救見眞人狂舞於火邊其歌語傳中具載又¶
<pb:CK-KZ_JY295_02p004a>¶
云三年之後別有人來修此庵口占詩有修庵人來比我風流¶
之句凌晨東邁過關攜鐵罐一枚隨路乞化而言曰我東方有¶
緣爾七月至山東甯海州郡豪有馬從義者先夢南園仙鶴飛¶
翥俄頃眞人至馬公信猶未篤眞人於鶴起處築全眞庵鎖門¶
百日化之或食或不食又絶水火庵至馬宅幾百步復隔重街¶
馬公寢於宅中樓上門戸扃閉眞人遇夜親對談論不知從何¶
而來人欲寫其神左目右轉右目左轉或現老少肥瘠黃朱靑¶
白形色無定人不能狀之馬夢母曰有一客呂馬通未嘗語人¶
次日眞人訓馬公名曰通有馬復夢有梓匠周生者傳道與馬¶
卽辭乃尊有關中之行披席出家見一道士入族人馬戸曹邸¶
<pb:CK-KZ_JY295_02p004b>¶
馬亦隨入見眞人與道人對坐有馬九官人者求術於二老眞¶
人目公曰教馬哥代我於是馬公誦歌一首約二百餘字夢覺¶
唯記歌尾三兩句云燒得白鍊得黃便是長生不死方翌日眞¶
人訓馬公法名曰鈺號丹陽子又夢隨眞人入山及旦眞人便¶
呼馬公曰山侗至於出神入夢感化非一有譚哥者患大瘋疾¶
垂死乞爲弟子眞人以滌面餘水賜之盥竟眉鬚儼然如舊頓¶
覺道炁瀟灑訓名處端號長眞子又有登州棲霞縣邱哥者幼¶
亡父母未嘗讀書來禮眞人使掌文翰自後日記千餘字亦善¶
吟詠訓名處機號長春子者是也後願禮師者雲集眞人誚罵¶
捶楚以磨鍊之往往散去得眞人道者馬譚邱而已八年三月¶
<pb:CK-KZ_JY295_02p005a>¶
鑿洞於崑嵛山於嶺上採石爲用不意有巨石飛落人皆悚慄¶
眞人振威大喝其石屹然而止山間樵蘇者懽呼作禮遠近服¶
其神變又或餐瓦石或現二首坐庵中人見遊於肆或留之飯¶
預言來餽者何神通應物不可槪舉至八月間遷居文登姜氏¶
庵在張氏家食童子輩見目前琉璃瑪瑙珍珠眾寶競來乞取¶
餘人則不能見於文登建三教七寶會九年己丑四月甯海周¶
伯通者邀眞人住庵榜曰金蓮堂夜有神光照耀如晝人以爲¶
火災近之見眞人行光明中甯海水至鹹鹵眞人呪庵之井至¶
今人享其甘潔於是就庵建三教金蓮會至福山縣又立三教¶
三光會至登州遊蓬萊閣下觀海忽發颶風人見眞人隨風吹¶
<pb:CK-KZ_JY295_02p005b>¶
入海中驚訝間有頃復躍出唯遺失簪冠而已移時卻見逐水¶
波汎汎而出或言眞人目秀者卽示以病眸或誇眞人無漏者¶
卽於州衙前登溷凡爲變異人不可測者皆此類也在登州建¶
三教玉華會至萊州起三教平等會凡立會必以三教名之者¶
厥有旨哉眞人者蓋子思達摩之徒歟足見其冲虛明妙靜寂¶
圓融不獨居一教也萊人從之者眾獨納劉處玄者號長生子¶
有釣罷將歸又見鰲之什此四子者世所謂邱劉譚馬也又於¶
甯海塗中眞人擲油傘於空傘乘風而起至查山王處一庵其¶
傘始墜至擲處已二百餘里也其傘柄內有傘陽子號王自髫¶
齔間嘗過玄庭宮主空中警化今呼云玉陽子是也與甯海州¶
<pb:CK-KZ_JY295_02p006a>¶
署相對有卜隱郝生鬻肆眞人倒坐於其間郝曰請眞人囘頭¶
眞人曰爾不回頭拂袖而去郝亦隨悟乃廣甯郝大通也馬公¶
之妻孫不二者亦同入道早明心地世云孫仙姑者四哲之亞¶
眞人門人又有此三大士矣眞人一日告眾曰時將至矣明日¶
西行道友乞詩詞自旦至夜留詩曰登途上路不由吾雲霧相¶
招本性甦萬里淸風常作伴一輪明月每爲徒山靑水綠程程¶
送酒白粱黃旋旋沽今夜一杯如有意放開紅燭照氷壺筆尚¶
未投從外有史公者來送酒一座大驚眞人勸人誦般若心經¶
道德淸靜經及孝經云可以修證明日率馬公等四人徑入大¶
梁於瓷器王家旅邸中宿止時遇𡻕除與眾別曰我將歸矣眾¶
<pb:CK-KZ_JY295_02p006b>¶
乞留頌眞人曰我於長安欒村呂道人庵壁上書矣枕左肱而¶
逝眾皆號慟眞人復起曰何哭乎於是呼馬公附耳密語使向¶
關中化人入道至十年庚寅正月四日口授頌曰地肺重陽子¶
呼名王害風來時長日月去後任西東作伴雲和水爲鄰虛與¶
空一靈眞性在不與眾人同頌畢儼然而終是後馬公傳道四¶
海大行伏遇世宗皇帝知眞人道德高明二十八年戊申二月¶
遣使訪其門人應命者邱與王也命邱主萬春節醮事職高功¶
五月見於壽安宮長松島講論至道聖情大悅命居於官庵又¶
命塑純陽重陽丹陽三師像於官庵正位邱累進詩曲其辭備¶
載磻溪集中八月懇辭還山至承安丁巳六月章宗再詔王處¶
<pb:CK-KZ_JY295_02p007a>¶
一至闕下特賜號體玄大師及賜修貞觀一所十月召劉處玄¶
至命待詔天長觀自重陽丹陽長春曁諸師皆有文集傳於世¶
嗚呼眞人起西州化行山東道滿於天下名聞天子開發後人¶
使盡逍遙之遊豈不偉歟後眞人五十六年嗣法孫汴京嘉祥¶
觀提點眞常子李志源中太一宮提點洞眞子于善慶二大士¶
眞實道行弘揚祖道者也慇勤求記於玉陽子友人樗軒居士¶
居士援筆爲之銘曰咸陽之屬曰大魏村山川温麗實生異人¶
幼之發秀長而不羣工乎談笑妙於斯文又善騎射健勇絶倫¶
以文非時復意于武戡定禍亂志欲斯舉文武二進天不我與¶
蓋公宿緣道氣爲主慨然入道眞仙自遇頃刻授之口訣祕語¶
<pb:CK-KZ_JY295_02p007b>¶
人呼害風眞人承當或歌或舞以酒倘徉維摩非病接輿非狂¶
肆口而發皆成文章燒卻庵舍拂袖關中乞化而往全眞道東¶
甯海因緣萊陽通融亟顯神異東人畢從陶汰眞實杜絶虛假¶
鍛鍊百端捶楚怒罵餘鄙解散四子傳化四子爲誰邱劉譚馬¶
德其亞者王郝與孫共成七賢贊我眞人玉陽長春大啟其門¶
遭遇聖朝爲王之賓眞人高躅望若星雲瀛海渺然仙跡宛存¶
此道大行逍遙乎眞¶

*** 　　　終南山重陽祖師仙跡記¶
　　　　翰林修撰嘉議大夫同知制誥上輕車都尉彭城郡¶
　　　　開國伯食邑七百戸賜紫金魚袋劉祖謙撰¶
<pb:CK-KZ_JY295_02p008a>¶
孔老之教並行乎中國根源乎至道際六合無內外極萬物無¶
洪纖真理常全無有欠餘固不可以淺識窺測或者剖强名之¶
原指成器之跡互相排斥是此而非彼而二家之言遂爭長於¶
天下是不知天下無二道聖人不兩心所以積行立功建一切¶
法導迪人心使之遷善遠罪洋洋乎大同之域其於佐理帝王¶
一也爲老氏者曰吾寶慈儉又曰常善救物與夫孔聖本仁祖¶
義之說若合符契今觀終南山重陽祖師始於業儒其卒成道¶
凡接人初機必先使讀孝經道德經又教之以孝謹純一及其¶
立說多引六經爲證據其在文登寍海萊州嘗率其徒演法建¶
會者凡五皆所以明正心誠意少私寡欲之理不主一相不居¶
<pb:CK-KZ_JY295_02p008b>¶
一教也師咸陽人姓王氏名喆字知明重陽其號母孕二十四¶
月而生美鬚髯目長於口形質魁偉任氣而好俠少讀書係學¶
籍又隸名武選當天眷之初以財雄鄉里𡻕且飢人多殍亡有¶
盜盡劫其資以去一日適因物色得盜終不之問遠近以爲長¶
者正隆己卯間忽遇至人於甘河以師爲可教密付口訣及飲¶
以神水自是盡斷諸緣同塵萬有佯狂垢污人益叵測慮夫大¶
音不入俚耳至言不契眾心故多爲玩世辭語使人喜聞而易¶
入其變異譎詭千態萬狀不可窮詰嗚呼箕子狂九疇敘接輿¶
狂鳳歌出權智倒橫直堅均於扶世立教良有以也師後於南¶
時村掘地爲隧封高數尺榜曰活死人墓又於四隅各植海棠¶
<pb:CK-KZ_JY295_02p009a>¶
一株曰吾將來使四海教風爲一家耳居三年復自實之遂遷¶
於劉蔣與和李二眞人爲友各結茅居之至大定丁亥夏復焚¶
其居人爭赴救師婆娑舞於火邊且作歌以見意詰旦東邁徑¶
達甯海首會馬鈺於怡老亭馬亦儒流中豪傑者初未易許師¶
故懇師庵居固其扃鐍率數日不給食縱與食之亦未嘗見水¶
火跡或時夜就馬語莫知其所由來及去追之不及扃鐍如故¶
間與魂交夢警分梨賜栗之化不一馬於是始加敬信與其家¶
人孫氏俱執弟子禮又得譚處端劉處玄邱處機王處一郝大¶
通等七人多類此號馬曰丹陽譚曰長眞劉曰長生邱曰長春¶
王曰玉陽郝曰廣甯孫曰淸靜散人並結爲方外眷屬迨己丑¶
<pb:CK-KZ_JY295_02p009b>¶
季秋留王郝於崑嵛山攜四子西歸抵汴寓王氏逆旅無幾何¶
呼丹陽付密語無疾而逝春秋五十有八四子歸其柩葬於劉¶
蔣故庵之側丹陽因廬於墓次今之祖庭是也師先自六年前¶
於長安欒村庵壁留題云害風害風舊病發壽命不過五十八¶
乃知仙齡有期非偶然也有詩詞千餘篇分爲全眞前後集傳¶
于世玉峯老人胡光謙爲之傳及丹陽嗣教從之者益眾其徒¶
遂滿天下丹陽東歸長春因劉蔣故庵大加營葺玉陽又請額¶
爲靈虛觀凡住持者始受度爲道士以奉香火世宗皇帝素欽¶
其名嘗遣使訪焉戊申春長春玉陽應命至京師賜以冠巾絛¶
服命居天長觀尋又徵至北宮長松島與語大悅詔於島西築¶
<pb:CK-KZ_JY295_02p010a>¶
官庵居之承安泰和間道陵亦屢召玉陽長生至闕下賜居修¶
眞觀以待召問玉陽得號體玄大師自丹陽而下所爲歌詩各¶
有集而郝廣寧獨邃於易備見于太古集中至正大初密國公¶
璹讚云全眞道東四子傳化四子謂誰邱劉譚馬德其亞者王¶
郝與孫共成七賢贊我眞人玉陽長春大啟其門遭遇聖朝爲¶
王之賓瀛海渺然仙跡宛存細玩此讚其師資道業槪可見矣¶
僕適承乏翰林與捉點嘉祥觀沖虛大師李志源及提點中太¶
一宮沖虛大師于善慶無欲子李志常爲方外友因索鄙文以¶
紀重陽仙跡僕往年從事鄠亭密邇靈虛宿聞眞風故就爲之¶
說使後之學者知師出處之蹟其功用及物若是之大得以考¶
<pb:CK-KZ_JY295_02p010b>¶
觀而推行焉若其出神入夢擲傘投冠其他騰凌滅没之事皆¶
其權智非師之本教學者期聞大道無溺於方技可矣是不得¶
以固陋辭天興元年九月重陽日謹記¶

*** 　　　丹陽眞人馬公登眞記¶
　　　　邑子張子翼撰¶
眞人世間之異人也稟天仙之姿應期運之數明哲聰敏沖粹¶
夷曠學窮六藝行包九德夫其器量弘深襟宇豁達邈乎人不¶
可及已然棲遲衡門不苟祿仕常喜詩酒陶陶自樂而不屑世¶
務一日重陽眞人西來授以秘訣則頓然而悟視妻子如脱屣¶
於是捐千金之產偕爲水雲之遊遡洛入關結廬於太一之下¶
<pb:CK-KZ_JY295_02p011a>¶
修真功積真行服紙麻之服食糲糧之食隆冬祁寒露體跣足¶
恬然不之顧惟一志于道且手不接人一錢積有年矣至於出¶
口成章咳唾珠璣多至數千百篇無非發揮玄奧冥合於希夷¶
之趣者布於四方人人傳誦其安心定性則淸虛澹泊其接物¶
導人則慈愛愷悌由是遠近趨風士大夫爭欽慕而師友之於¶
斯時也踴金臺劉公顯武榮任京兆之運勾一見真人傾蓋如¶
故自公退食揮塵淸談懽然相得每期異日同爲蓬閬之客居¶
無幾何真人會有鄉關之行乃怱怱執別及抵山東凡在三州¶
五會之眾傾赴雲集懽喜踴躍不啻如見慈父乃起黃籙爭虔¶
懇延致以爲濟度師焉癸卯冬閏赴萊陽之請乃館於遊仙觀¶
<pb:CK-KZ_JY295_02p011b>¶
之環庵席不及暖遽然卽真越明年夏六月顯武公來宰斯邑¶
下車之日獲聞真人於此登真也卽躬詣靈殯流淚拜伏不勝¶
哀悼徐謂道眾曰真人上昇之際得無遺教乎當具告我翌日¶
曹瑱劉真一乃奉上真人遺跡仍畧之曰先師前冬臘月旣望¶
遽示歸真之意越七日癸未適遇重陽真人生朝方陳設供養¶
纔初鼓震雷忽奮聞重陽真人言曰子仙期已及不當淹久及¶
中夜卽枕左肱而化矣旣而復神遊於酒監郭復中家留頌二¶
十字且言在世無人識之意墨跡在焉又往劉錫之居復書一¶
絶有風馬升仙之言洎吾邑黃籙感應之祥蓬萊真容出現之¶
異其靈顯之事孔多蓋不可以縷指數公嗟嘆良久曰異哉真¶
<pb:CK-KZ_JY295_02p012a>¶
人行跡神妙如此近古希有苟不刻於翠琰傳之來世良爲可¶
惜汝等其奈之何答曰弟子不肖安能傳播師父功行之萬一¶
大可罪也予雖然竊聞古人有云布衣之士不附青雲烏能施¶
名於後世哉今日幸遇我公豈非自有宿緣乎公曰我聞命乃¶
召邑子張子翼謂曰丹陽師父仙去之跡吾將勒石以傳不朽¶
聞子遊全真之門久矣子其爲我記之子翼承命驚悸伏謝駑¶
材不足以仰承重委願選諸能者公曰子無牢讓子翼因不敢¶
復辭乃伏思而言曰在昔西京曹參之來相齊也盡召諸耆老¶
問所以安集百姓者然人人言異殊未知所定聞膠西蓋公善¶
治黃老言乃使人厚幣請之旣見爲言治道貴淸靜而民自定¶
<pb:CK-KZ_JY295_02p012b>¶
推此類具言之於是避正堂舍蓋公焉其治要用黃老術故相¶
齊九年齊國安集大稱賢相今我顯武公之來令是邑也暫淹¶
驥足聊用牛刀視事月餘闔境稱治向之𡨚抑無訴者得以伸¶
其屈奸猾抵獻者無所肆其惡百姓懽然均賴其福加之淸廉¶
公正無一毫之私雖魯仲康之令中牟西門豹之治鄴縣不能¶
過也且萊陽素爲劇縣號稱難治今庭無留事居多暇日乃延¶
請道眾若鐵查山玉陽子輩引居便坐講道論德探淸靜無爲¶
之本窮修真養性之術庭館蕭然殊不覺有官況旣散則復治¶
事如初從旦達瞑畧不知倦然夫公之高才絶能剸裁如流而¶
淸靜之道抑不爲無助也由是觀之與夫曹參之禮蓋公何所¶
<pb:CK-KZ_JY295_02p013a>¶
異哉矧乎同僚皆一時之賢恊心戮力贊成美政主簿夾谷昭¶
信朱勾課最戸無逋租仙尉蒲察武功綵棒威行盜奔他境遂¶
使一邑之內皆攝然安生曾無所擾其道治化宣聲遠近靡不¶
景仰其德政矣且夫公之爲京兆運幕也與真人道契彌篤已¶
見之於初及真人登真於萊陽也值公復宰斯邑與諸僚佐特¶
命樹碑勒文垂示無窮以張大全真之教復成之於末竊觀初¶
末遇合之因緣殆爲大幸實非人力所能及也賤子不敏因摭¶
其相遇之實得非并記云大定二十五年𡻕次乙巳正月十五¶
日己亥謹記¶

*** 　　　全真第二代丹陽抱一無爲真人馬宗師道行碑¶
<pb:CK-KZ_JY295_02p013b>¶
　　　　翰林直學士中順大夫陜西漢中道提刑按察副使¶
　　　　王利用撰¶
天地無爲而全道至人悟道以全真廣大簡易不見其朕資生¶
資始而弗能主名道全於內者其天地乎屈伸消長莫測其變¶
德參化育而必臻其極真全於內者其至人乎丹陽馬宗師瑞¶
金蓮於東海根玄教於重陽起跡於金源氏全盛之時流派於¶
我大元開創之始與夫廣成鳴道於上古混元垂教於姬周冲¶
虛南華立言於戰國之世者無以異也師諱從義字宜甫世業¶
儒系出京兆扶風漢伏波將軍援之後五季兵亂東遷甯海因¶
家焉祖覺字萃叟以孝行稱父師楊字希賢容儀可觀沉默有¶
<pb:CK-KZ_JY295_02p014a>¶
度事親爲學綽有父風客或驚走以紬複擲於家者視之兼金¶
也白於父藏之以待旬日客至卽付之客謝曰吾呂仙也居幽¶
谷村以淘採爲業積金兩鎰將鬻於市逼於監稅者賴公獲免¶
願中分以報希賢固卻之呂曰公有黃向風義後當有高士出¶
焉他日訪幽谷人無姓呂者始知其異人也師將育母唐氏夢¶
麻姑賜丹一粒吞之覺而分瑞金天會元年癸卯五月二十日¶
也昆季五人以仁義禮智信命之故號五常馬氏師次子也童¶
時常誦乘雲駕鶴之語及長善文學不喜進取適李無夢鍊大¶
丹於崑嵛山幾三載矣曰仙至則丹可成一日師遊其側無夢¶
見而異之曰是子額有三山手垂過膝真大仙之才因爲之贊¶
<pb:CK-KZ_JY295_02p014b>¶
曰身體堂堂面圓耳長眉修目俊凖直口方相好具足頂有神¶
光宜甫受記同步蓬庄旣而丹果成忠顯孫君惜師才德以其¶
子妻之凡三息曰庭珍庭瑞庭珪師嘗補試郡庠夜夢二衣褐¶
者一素補兩肩跪且泣曰我輩十萬餘命在公所主言訖而去¶
逐之入屠者劉淸圈中壁有字云我輩己亥十萬人太半已經¶
辛巳殺此門若是不慈悲世世軸頭常厮抹旣覺聞屠猪聲往¶
視之則淸之子阿澤屠二猪其一肩白欲止則弗及也始悟己¶
亥猪也辛巳淸之𡻕屬也詣術士孫子元占之以決其惑因稽¶
壽幾何曰君壽不踰四十九師嘆曰死生固不在人曷若親有¶
道爲長生計已而與客奕棊乃失聲曰此一著下得是不死矣¶
<pb:CK-KZ_JY295_02p015a>¶
大定七年丁亥秋七月師偕高巨才戰法師飲于范明叔之怡¶
老亭酒酣賦詩曰抱元守一是工夫懶漢如今一也無終日衘¶
杯暢神思醉中卻有那人扶中元後復會重陽祖師造其席戰¶
師曰布袍竹笠冒暑而來何勤如焉曰宿緣仙契徑來訪謁與¶
之瓜即從蔕食詢其故曰甘向苦中來復曰奚自曰終南不遠¶
三千里特來扶醉人師心自謂曰前所作有醉中人扶之語此¶
公何以得之就叩何名曰道曰五行不到處父母未生時席間¶
談道多與師合乃邀居私第出示所述羅漢頌一十六首祖師¶
賡和宛若宿成遂心服而師事之先是師夢南園地中一鶴湧¶
出今兹欲爲祖師結庵祖師即指鶴出之地師大異之庵旣構¶
<pb:CK-KZ_JY295_02p015b>¶
字之曰全真師欲從祖師西遊以累重難之祖師乃盛陳離鄉¶
遠遊之樂以開釋焉是𡻕十月朔祖師令師鎖庵齋居百日日¶
止一餐雖隆冬祁寒唯筆硯几席布衣草屨而已形神和暢若¶
寒谷回春者焉八年春正月十有一日庵始啟鑰祖師謂師曰¶
將謂汝三數日從我西遊直鎖害風百日仍作一場奇怪師悟¶
以資產付庭珍輩以離書付孫氏遂易服而道焉祖師因師夢¶
中歌有燒得白鍊得黃便是長生不死方之句命師更名鈺字¶
玄寶號丹陽子師又夢從祖師入山及旦祖師呼曰山侗因爲¶
小字焉居崑嵛之煙霞洞師忽患頭痛殆若無所遁者祖師令¶
醫於家一日謂門弟子曰昨日馬公飮酒其破道乎使候之師¶
<pb:CK-KZ_JY295_02p016a>¶
蓋藥用酒引不覺過量疾甚人復曰馬公將死矣祖師拊掌嘆¶
曰吾遠尋知友緣信道不篤而至此耶乃以鍊心語療之曰凡¶
人入道必戒酒色財氣攀緣愛念憂愁思慮此外更無良藥矣¶
疾遂愈其年十月朔令師焚誓狀于文登蘇氏庵師從祖師至¶
汴寓王氏之旅邸飲食起居悉以仙機示之鍛鍊旣久遂承祕¶
印十年春正月四日祖師將昇師請曰鈺當爲吾師服祖師曰¶
可赴終南劉蔣之故居囑以後事而逝師曁譚劉邱三道友入¶
關謁和李二真人詣劉蔣祖庵居之十二年春化自然錢於長¶
安市中復護仙柩自汴之秦歸葬劉蔣遵遺命也師居廬頭分¶
三髻三髻者三吉字祖師之諱也十四年秋夕師與三道友言¶
<pb:CK-KZ_JY295_02p016b>¶
志於秦渡鎭真武廟師曰鬬貧譚曰鬬是劉曰鬬志邱曰鬬閑¶
翌日乃別師復歸劉蔣構一廣庭爲環居之所手書祖庭心死¶
以表其顏庵爲祖庭自此始也師謂門人曰一晝夜凡幾時對¶
曰十二曰十二時中天運造化曾少停息否對曰無師曰學道¶
者亦如是矣十八年就化華亭劉昭信李大乘不果乃賦詩曰¶
錦鱗不得空澇漉收拾綸竿歸去來大乘卽悟遂執弟子禮賜¶
以靈陽子之號十九年春二月師築環華亭大乘亦與焉墻外¶
來禽一株枯已久矣四月十四日移植環內以水沃之曰今日¶
純陽降世辰也予生於五月二十日至日此樹生葉矣仍作頌¶
曰天上三十六地下三十六天地入寶瓶七十二候足大乘請¶
<pb:CK-KZ_JY295_02p017a>¶
釋其旨曰此隱語也其應有日矣及期綠葉敷榮始知移植之¶
日至五月二十相去三十有六是天地晝夜合爲七十二候也¶
大乘因作異木記以誌之秋八月遷居隴州佑德觀解元李子¶
和輩願執几杖以從繼而棄俗歸道者不啻百餘人二十年春¶
東還祖庭適長安居蓬萊庵從善友趙恩請也秋八月旱師祈¶
雨詩云一犁沾足待何時五五不過二十五至日果雨二十一¶
年冬師謂門人來靈玉曰世所稱衣服舊弊重修潔者何名曰¶
拆洗師曰東方教法年深弊壞吾當往拆洗之未浹旬官中有¶
牒發事遂以關中教事付邱長春爲主張焉仙仗東歸過濟南¶
有韓淘淸甫者慕康節之爲人所居號安樂園禮師乞垂開發¶
<pb:CK-KZ_JY295_02p017b>¶
師曰夫道以無心爲體忘言爲用柔弱爲本淸淨爲基節飲食¶
絶思慮靜坐以調息安寢以養氣心不馳則性定形不勞則精¶
全神不擾則丹結然後滅情於虛甯神於極不出戸庭而妙道¶
得矣淘謝曰大道鴻濛無所扣詰今聞至言得其門而入矣師¶
嘗說四體用云行則措足於坦途住則疑神於太虛坐則匀鼻¶
端之息臥則抱臍下之珠類此甚多蓋言道人分內事也二十¶
二年夏四月至甯海未幾行化於文登之七寶庵門人穿井九¶
尺而大石障之師乃云穿鑿須加二尺深甘泉自有應淸吟及¶
疏鑿尺有八寸泉乃湧出冬十二月晦師謂門弟子曰今日有¶
非常之喜遂乃歌舞自娛二十三年春正月報者云仙姑孫不¶
<pb:CK-KZ_JY295_02p018a>¶
二返真於洛陽矣冬十月下元日文登令尼龎古武節請師作¶
九幽醮師謂姚鉉來靈玉曰空中報祖師至靑巾白袍坐白龜¶
於碧蓮葉上龜曳其尾見於雲表道俗懽呼焚香致拜居無何¶
回首側臥東南而去十二月師赴萊陽遊仙觀忽肆筆書委形¶
贊其畧云大哉登真路入靑冥麟隨絳節鳳撁朱軿鳴鑾佩玉¶
履虛步雲超受真誥上登玉辰特寓其歸真之意耳是月二十¶
二日祖師誕辰師仰瞻天表曹瑱問其故曰祖師偕和師叔至¶
當赴仙會矣于知一曰教門洪大胡不愸遺師曰堂堂歸去也¶
作箇快活仙謂劉真一曰汝等欲作神仙須要積功累行縱遇¶
千魔百難慎勿退惰果爾然後知吾言不妄矣又曰我開眼也¶
<pb:CK-KZ_JY295_02p018b>¶
見瞑目也見元來不在眼但心中了然無所不見耳汝緣在北¶
方可往矣時將二鼓師東首枕肱而蛻是夜於劉錫屋壁間留¶
一頌云三陽會裏行功圓風馬乘風已作仙勸汝降伏龍與虎¶
自然有分亦登天俄頃人云師已仙矣方悟留題蓋師之神也¶
初崑嵛紫金山東華庵有松數株變靑爲白師曰松之白殆爲¶
我乎不半載師果逝焉長生玉陽二宗師來莅喪事七日而卜¶
兆於遊仙觀而安厝之二十五年邑人疑仙骨陜右門人盜去¶
萊陽宰武節劉公啟柩視之貌如生乃更衣於金玉堂復葬之¶
師幼習儒長克家有不貲之產而樂周急故得輕財好施名禮¶
所謂積而能散者此也雖爲碩士接一童子必致敬焉老氏所¶
<pb:CK-KZ_JY295_02p019a>¶
謂不敢爲天下先者此也承師訓以闡化援門人以歸眞雖寓¶
形於寰海以濟眾爲己任語所謂人能弘道者此也一遇至人¶
得傳心法日經鍛鍊而不弛其志孟軻氏所謂樂取於人以爲¶
善者此也以致感海市之瑞像變苦泉爲靈液劉淸毀屠具而¶
改行欒周焚漁網以向風所過者化狂恣革其非心所存者神¶
耋稚爲之雲集果行西秦飛舄東海凡五道場弘師教也故曹¶
瑱雷大通劉眞一于洞庭等數十人實修眞達道扶宗翊教之¶
士悉出師陶鑄之手譚長眞劉長生邱長春皆祖師之高弟尊¶
師曰叔師處之裕如也生平所作歌詩皆出塵絕俗之語而沾¶
丐後人者亦多矣至元六年春正月璽書加贈丹陽抱一無爲¶
<pb:CK-KZ_JY295_02p019b>¶
眞人之號十九年秋八月朔住持終南山重陽萬壽宮眞人李¶
天樂持師道行之狀致懇於僕曰吾嫡祖丹陽宗師葬于萊陽¶
進士張子翼作登眞記已識之矣而祖師成巳成物盛德大業¶
師能纘承之乘風御氣長生久視之道師能揄揚之祖庭會眞¶
實本諸此不以貞珉載其道行以詔後人殆爲闕如子無靳其¶
文庶傳其不朽也僕惟道德之源繼續承承不迷於後世者丹¶
陽師之力也牢辭其可乎乃繫之以銘其辭曰乾坤大道法自¶
然至人一出千百年道非人弘道不傳人能弘道道始全重陽¶
飽飲甘河泉道眼直視東海壖金焰爍爍開七蓮慨然捉馬揮¶
玉鞭丹陽鴻儒宿有緣行功鍛鍊方且圓涣然氷釋歸眞仙詞¶
<pb:CK-KZ_JY295_02p020a>¶
源落紙如雲煙機發於踵崑邱巓降龍伏虎秘法玄知知覺覺¶
無後先道場五闡教乃宣秉風御氣遊八埏下視塵世猶天淵¶
若子若孫稱大賢胸中氷雪壺中天傳心嗣法無窮邊¶

*** 　　長眞子譚眞人仙跡碑銘¶
　　　開府儀同三司上柱國密國公金源璹撰¶
昔人有言仙語無詞心傳道見神丹之訣洞簫之音流注於玄¶
虛渺漠之間其得之者又不知幾何人哉隱之則紅霞丹景出¶
之則琳宮金簡如斯人輩似有爲之士也士至於無爲無不爲¶
攜壺曳履落魄于逆旅酒家之間吟嘯忘懷與風月爲莫逆此¶
亦近乎大隱者矣德不孤必有隣道不我須及人黃秦晁張東¶
<pb:CK-KZ_JY295_02p020b>¶
坡門下之四賢也詩文雄深筆力雅健故能弘先生之教馬譚¶
邱劉重陽門下之四仙也道用沖虛處心淸寂故能明祖師之¶
道教何以弘道何以明其實皆一心也其虛心明道者誰長眞¶
子譚公眞人也師諱處端字通正山東甯海州人其父卽鏐鐐¶
之工於權衡出納之間無非平實輟巳生資以濟貧窘積善累¶
行備餘慶而生先生公幼而秀發聲韻琅然人知其非常兒也¶
甫及六𡻕因戲墮於井中人急下井救之見公安坐水上隨挈¶
而出畧無傷焉又所居遺火巨棟碎於榻前公方寢熟呼而起¶
之神情自若蓋有道之士非水火所能殞越也至十有五齡而¶
志於學詠物警策其葡萄篇已膾炙人口及弱冠乃尊以玉名¶
<pb:CK-KZ_JY295_02p021a>¶
之遂涉獵詩書工諸草隸一朝因醉遇雪臥於途中卽感風痺¶
之疾公喟然嘆曰玉平昔爲行於世畧無鮮益中復遇奇疾必¶
非藥石可療之惟暗誦北斗經以求濟忽夢大席橫空公飛昇¶
欲據之見北斗星君冠服而坐公叩首作禮間恍然而覺自兹¶
奉道之必篤矣至大定丁亥𡻕仲秋聞重陽真人度馬宜甫爲¶
門生公徑赴真人所祈請棄俗服羽執弟子禮真人付之以頌¶
便宿於庵中時嚴冬飛雪丹竈灰冷藉海藻而寐寒可墮指真¶
人遂展足令抱之少頃汗流被體如置身炊甑中拂曉真人以¶
盥洗餘水使公滌面從滌之月餘宿疾頓愈於是公推心敬而¶
事之其妻嚴氏詣庵呼歸公怒而黜之公拜禱真人求道之日¶
<pb:CK-KZ_JY295_02p021b>¶
用真人以四字祕訣授之遂立今之名字焉又道號長真子師¶
命公赴維陽與馬邱劉同處真人步虛詞中有達真譚玉之語¶
味之豈小許哉真人至汴遺訓命四子主掌教門及重陽仙遊¶
公與三大士負師遺蛻徑歸關中瘞之于劉蔣村祖庵之西隅¶
供祭盡師資之禮頃有請長真齋者公不避嚴凝涉溪而往氷¶
介於鳧舄之間足無所苦人咸異之後寓跡於河朔獲䴥縣府¶
君廟之新庵一日先生鎖庵而出云往衞州至夕廟官温生者¶
見庵中光輝照映卽窗隙而窺之見先生逼火而坐温驚疑潛¶
退未曉默遣人趨州託乞藥於師其人至衞見先生於臥內尚¶
未起授藥而還復視庵中燃火猶未畢燼與薊子訓厯諸家之¶
<pb:CK-KZ_JY295_02p022a>¶
說異世而同科爾先生行業頗多不能遍舉姑畧而論數事于¶
後忍折齒之憤德也施夢中之藥神也知巨僚之見訪明也書¶
龜蛇以辟火靈也爲人德能通神明可濟靈非仙而何歟又聞¶
先生不擇貴賤賢鄙不異山林城市俱以道化無非晏然作歌¶
詩百餘篇目之曰水雲集宿慕洛陽天中之土人多道心有意¶
作丹成之所因見洛南之朝元宮昔朗然子之故居也愛其山¶
水明秀遺跡尚存有道士張永壽者時主觀事卽以宮之東隙¶
地數畝遺之先生誅茅拾礫而庵焉有洛人朱氏者奉道構庵¶
請公居之先生於朱庵中神遊間似與重陽丹陽遇報以仙期¶
旋復返朝元之故居卽今之棲霞觀也觀在後長春邱公真人¶
<pb:CK-KZ_JY295_02p022b>¶
立名至大定乙巳𡻕孟夏朔日無疾留頌而逝異香凝室者數¶
日世壽六十三昔嘗畫龜蛇者蓋己年己月己時歸真之預知¶
也其門人王道明董尚志自童稚禮先生盡負汲香火之勤先¶
生馭鸞之後數十年居仙瑩之側王生主棲霞觀事與董生始¶
終醮祭無惰擬行改葬因李公都運先生曁四大道師李公志¶
源于公善慶王公志淵陳公無染以碑銘見囑於老夫敬喜而¶
筆之銘曰重陽真人大道之師長真先生攝衣從之以心傳心¶
神鬼不知我知至人生於聖時人貴其異我敬其實東齊發揮¶
西洛留跡語見歌詩名傳金石霞舉玄風雲開丹液野鶴昂藏¶
靈龜寶章伏火制水順陰調陽分形入夢道術彌彰先生未亡¶
<pb:CK-KZ_JY295_02p023a>¶
千載馨香¶
¶
¶
¶
¶
¶
¶
¶
¶
¶
<pb:CK-KZ_JY295_02p023b>¶
¶
¶
¶
¶
¶
¶
¶
¶
¶
¶
<pb:CK-KZ_JY295_02p024a>¶
* 甘水仙源錄卷之二¶
*** 　　長生真人劉宗師道行碑¶
　　　秦志安撰¶
夫欲襲氣母含元精探混茫窺杳冥縮地脉抽天扃毫芒太虛¶
塵芥無垠鞭烈缺笞靊霳躐汗漫肩鴻濛萬物之所待而成一¶
化之所係而靈者豈尋常下士蹇淺小夫之所能哉今夫東萊¶
長生真人卯金右族炎漢遺英矯矯雲翮堂堂嶽精湖海不足¶
以盡其涵容星斗不足以極其高明乃祖乃父世居武官好陰¶
德樂推恩恤寒餒惠孤惸捨良田八十餘頃與龍興巨刹以爲¶
常住種福之根當前宋太平興國間朝廷嘉厥孝義旌表門閭¶
<pb:CK-KZ_JY295_02p024b>¶
蠲免租征光照連郡天不負仁自紅霞丹景中選擇其仙材之¶
精明者降瑞於掖城旣挺世也謹事孀母特以孝聞誓不婚宦¶
憎華醜榮淸淨自守希夷若昏顧世間物無足以撼其胷中之¶
誠屨辭故山欲訪異人而慈親盻盻然未之許也大定己丑之¶
春忽於隣居壁間人所不能及處揮灑二頌而墨跡尚新不留¶
姓名其末句云武官養性真仙地須有長生不死人先生嘆賞¶
其筆力遒勁疑神物之所化成而未能決其信情是𡻕九月霜¶
寒露淸重陽祖師杖屨西行携邱譚馬三仙之英度海島厯山¶
城先生聞之竭蹷而趨香火而迎祖師顧而笑曰壁間墨痕汝¶
知之乎三子者亦相視而氷哂方悟其頌乃神通變現之所以¶
<pb:CK-KZ_JY295_02p025a>¶
相驚也於是鏤肝薦誠刻骨效盟負几杖執巾瓶左右惟命死¶
生自程祖師愛其慇懃美其專精顧其神彩之不羣乃嘆曰松¶
之月竹之雪故不受於黃塵贈之詩曰釣罷歸來又見鰲已知¶
有分列仙曹鳴榔相喚知予意躍出洪波萬丈高仍取壁間語¶
意以長生爲之號處玄爲之諱通妙爲之字時方弱冠之明年¶
也邱劉譚馬之名充塞乎九野八絃遊汴梁寓夷門乞食鍊形¶
隱姓埋名朝叩暮請行薰坐蒸委曲而挑斡玄機丁甯而啟迪¶
丹經掃惑雲拌迷氷祖師旣盡付其四象五行乃遺物離人而¶
退藏於天所謂得知友而赴蓬瀛也四子乃負仙骸報洪恩叩¶
咸陽厯華陰甯神於劉蔣舊廬之坰四子之志各異先生獨遁¶
<pb:CK-KZ_JY295_02p025b>¶
跡於洛京鍊性於塵埃混合之中養素於市廛雜沓之叢管絃¶
不足以滑其和花柳不足以撓其精心灰爲之益寒形木爲之¶
不春人饋則食不饋則殊無愠容人問則對之以手不問則終¶
日純純定力圓滿天光發明乃遷於雲溪之濱門人爲之穿洞¶
室於巖垠忽遇石井寒泉冷冷眾駭其異先生笑曰不遠數尺¶
更有二井乃我宿生修鍊之所經營也鑿之果然迄今洞宮號¶
爲三泉逮丙申𡻕復還武官往拜母氏相見甚懽卜太基之陰¶
麓建靈虛之祖堂手植檜柏蒼翠成行居無何鄉里誣告先生¶
殺人輒不辭而就縛坐狴犴者近將十旬純陽祖師聽玉漏駕¶
蒼麟下碧霄入幽囹就枷尾付管城教之習文後殺人者自首¶
<pb:CK-KZ_JY295_02p026a>¶
先生得以免縲絏之刑比其出也翰墨絶妙有龍蛇飛舉之形¶
大定戊申主醮於昌陽綵雲覆壇白鶴舞庭是𡻕也秋旱如焚¶
復披禱雨之誠旣登厥壇四望無雲曰來朝巳午之交當有甘¶
澍如傾言如有徵如影響之應形聲自後東州醮壇獨師主盟¶
必有祥風冷冷捲楮幣而上騰其感應也如神迄今諸郡石刻¶
猶存至承安之三年也章宗聞其道價鏗鍧乃遣使者徵之鶴¶
板蒲輪接於紫宸待如上賓賜以琳宇名曰修真官僚士庶絡¶
繹相仍戸外之屨無時不盈明年三月乞還故山天子不敢臣¶
額賜靈虛寵光祖庭迨癸亥𡻕二月仲春初六吉辰鳴鼓集眾¶
告之以閬苑之行曲眠左肱倐然返真祥光氤氲瑞氣紛綸所¶
<pb:CK-KZ_JY295_02p026b>¶
有遺文仙樂太虛盤陽同塵安閑修真仍注道德演陰符述黃¶
庭奧涉理窟條達聖真足以爲萬世之規繩披雲宋君襲教軫¶
承法輪吸月之髓餐日之魂啟玄牝交谷神不忘千劫之恩乃¶
紀跨鸞之盛跡勒蒼山之翠珉其銘曰長生老仙主張化權吞¶
虛無吐自然乘紫雲而下遊碧海之邊遇甲子天元之會契重¶
陽多劫之緣撞百關通九泉驅四獸耕三田坐洛陽之市井鑿¶
雲溪之洞天融白雪以成粉熟玄霜而不煙聲名篁鼓於鳳州¶
光華照耀於金蓮構靈虛之紺宇拜朝廷之紫宣還斷東萊之¶
宿債然後骨肉都融而遊宴八騫也¶

*** 　　長春真人本行碑¶
<pb:CK-KZ_JY295_02p027a>¶
　　寂通居士陳時可撰¶
戊子之秋八月丙午余自山東抵京城館於長春宮者六旬將¶
徙居淸和子尹公謂余曰我先師真人旣葬矣當有碑知先師¶
者君最深願得君之詞刻之以示來世余再讓于耆宿且以晚¶
塗思涸不足以發明老仙爲解弗從也乃命其法弟玄通大師¶
李君浩然狀老仙之行謁文於余曰父師長春子姓邱氏諱處¶
機字通密登州棲霞人幼聰敏日記千餘言能久而不忘未冠¶
學道遇祖師重陽子於崑嵛山之煙霞洞祖師知其非常人也¶
以金鱗頌贈之遂執弟子禮尋長生劉公長真譚公丹陽馬公¶
皆造席下相視莫逆世謂之邱劉譚馬焉大定九年從祖師遊¶
<pb:CK-KZ_JY295_02p027b>¶
梁明年祖師厭世十有二年師洎丹陽公護仙骨歸終南葬於¶
其故里師乃入蟠溪穴居日乞一食行則一簑雖簞瓢不置也¶
人謂之簑衣先生晝夜不寐者六年旣而隱隴州龍門山七年¶
如在磻溪時其志道如此道旣成遠方學者咸依之京兆統軍¶
夾谷公奉疏請還祖師之舊隱師旣至構祖堂輪奐餘悉稱是¶
諸方謂之祖庵玄風愈振二十八年春師以道德升聞徵赴京¶
師官建庵於萬甯宮之西以便咨訪夏五月召見於長松島秋¶
七月復見師剖析至理進瑤臺第一層曲眷遇至渥翌日遣中¶
使賜上林桃師不食茶果十餘年矣至是取其一啖之重上賜¶
也八月得旨還終南仍賜錢十萬表辭之爾後復居祖庵明昌¶
<pb:CK-KZ_JY295_02p028a>¶
二年東歸棲霞乃大建琳宮勅賜其額曰太虛氣象雄偉爲東¶
方道林之冠泰和間元妃重道遙禮師禁中遺道經一藏師旣¶
居海上達官貴人敬奉者日益多定海軍節度使劉公師魯鄒¶
公應中二老當代名臣皆相與友貞祐甲戌之秋山東亂駙馬¶
都尉僕散公將兵討之時登及甯海未服公請師撫諭所至皆¶
投戈拜命二州遂定己卯之冬成吉思皇帝命侍臣劉仲祿持¶
詔迎師明年春啟行夏四月道出居庸夜遇羣盜於其北皆稽¶
顙以退且曰無驚父師是年十月師在武川進表使回復有勅¶
書促師西行稱之曰師曰真人其見重如此又明年春踰嶺而¶
北壬午之四月甫達印度見¶
<pb:CK-KZ_JY295_02p028b>¶
皇帝於大雪山之陽問以長生藥師但舉衞生之經以對他日¶
又數論仁孝¶
皇帝以其實嘉之癸未之三月車駕至賽藍詔許師東歸且賜¶
以贐禮師固辭曰臣歸途萬餘里得驛騎館穀足矣制可其奏¶
因盡蠲其徒之賦役師之馳傳往返也所過迎者動數千人所¶
居戸外之屨滿矣所去至有擁馬首以泣者其感人心如此及¶
入漢地四方道流不遠千里而來所厯城郭皆挽留八月至宣¶
德元帥邀師居真州之朝元觀明年春住燕京大天長觀行省¶
請也自爾使者赴行宮¶
皇帝必問神仙安否還卽有宣諭語嘗曰朕所有地其欲居者¶
<pb:CK-KZ_JY295_02p029a>¶
居之繼而行省又施瓊華島爲觀兵革而來天長已殘廢島尤¶
甚師葺之工物不假化緣皆遠邇自獻者三年一新師之在天¶
長也靜侶雲集參叩玄旨旁門異戸靡不向風每醮輙鶴見熒¶
惑犯尾宿師禳之卽退舍旱魃爲民虐師祈之則雨應京人歸¶
慕建長春等八會教行四方丁亥之五月有旨以瓊華島爲萬¶
安宮天長觀爲長春宮且授使者金虎牌持護教門六月二十¶
有三日雷雨大作太液池之南岸崩裂水入東湖聲聞數里魚¶
鱉悉去北口山亦摧人有亦是報者師莞爾而笑曰山摧池枯¶
吾將與之俱乎七月四日顧謂門人曰昔丹陽公嘗記余曰吾¶
殁之後教門當大興四方往往化爲道鄉公正當其時也公又¶
<pb:CK-KZ_JY295_02p029b>¶
當住持大宮觀其言一一皆驗吾歸無遺恨矣俄而示疾數如¶
偃中侍者止之師曰吾不欲勞人汝等猶有分別在且偃寢奚¶
異哉七日提舉宋道安輩請師登堂慰會眾之望師曰吾九日¶
上堂去及是日留頌葆光而歸真焉春秋八十明年七夕前一¶
日將葬群弟子啟棺視之師儼然如生道俗瞻禮者三日日萬¶
人悉嘆異之九日醮畢閟仙蛻于白雲觀之處順堂師誠明慈¶
儉凡將帥來謁必方便勸以不殺人有急必周之士有俘於人¶
者必援而出之士馬所至以師與之名脫欲兵之禍者甚眾度¶
弟子皆視其才何如高者挈以道其次訓以功行又其次化以¶
罪福罔有遺者故其生也四方之門人丹靑其像事之其殁也¶
<pb:CK-KZ_JY295_02p030a>¶
近者號慕遠者駿奔如考妣焉及其葬也會者又萬人近世之¶
高道福德兼備未有如師者師於道經無所不讀儒書梵典亦¶
厯厯上口又喜屬文賦詩然未始起藁大率以提唱玄要爲意¶
雖不事雕鑴而自然成文有磻溪鳴道二集行於世云嗚呼浩¶
然君能述其父師之道行若是昭昭然可謂能子矣又豈待鄙¶
夫文之而後著耶雖然舉其大者論之可也我老仙生能無欲¶
没能不壤百世異人也又能以一介黃冠上而動人主如此下¶
而感人心如彼非至誠粹德能然乎長松之見道已崇矣及乎¶
至自印度教門益闢求之古人大畧與寇天師相似至校其出¶
處之道大有不同者何哉謙之之受知魏主也自言嘗遇老子¶
<pb:CK-KZ_JY295_02p030b>¶
授以辟穀輕身之術及科戒使之淸整道教又遇老子之玄孫¶
授以圖籙真經天宮靜輪之法使之輔佐北方太平真君且有¶
崔浩贊之帝始崇奉老仙則不爾方其未召也澹然海上其與¶
世相忘久矣一日有詔迎致誠出自然非有以要之也又其所¶
以奏對者皆以道由是推之賢於謙之遠甚是已足銘矣而況¶
道眼之具道行之圓乎宜乎嗣得其人世有如尹公者接跡而¶
出以光揚妙道俾無墜耳謹系之以銘其辭曰¶
全真一派道爲之源鼻祖其誰聖哉玄元誰其導之重陽伊始¶
誰其大之子長春子子居磻溪一簑六年簞瓢無有人皆曰賢¶
廬於龍門亦復如是羽服來歸如渴於水子誠真仙道林之天¶
<pb:CK-KZ_JY295_02p031a>¶
退然其中氣吞大千世宗問道再見松島俄聽還山煙蘿甘老¶
章廟之世作宮海濱帝妃遺經寶藏一新干戈旣舉一炬焦土¶
子率其徒往來雲嶼龍興北庭召以使星逮乎東歸道乃益弘¶
方其生也世繪其像忽焉没兮高堂厚葬有子克嗣尹公其人¶
福德兩全偉哉長春¶

*** 　　祭文¶
　　　定庵呉章撰¶
維丁亥𡻕七月十五日燕京儒學官孫周等謹以香茶之奠致¶
祭于長春真人邱仙翁之靈嗟嗟仙翁早𡻕出家壯而成道九¶
八仙而五四皓無書不覽無事不知九經庫而五總龜天下之¶
<pb:CK-KZ_JY295_02p031b>¶
老天子之師籍在仙班猒居塵寰舉臂汗漫騎鶴三山名滿世¶
間千秋萬古何者爲住何者爲去嗣教門人結緣道友衰絰滿¶
堂如喪父母吾屬蹉跎蒙知最重奠拜靈延哭之爲慟嗚呼哀¶
哉君壽國安師能致之含靈耳目師能啟之水旱爲沴師能禳¶
之師爲飛仙何日忘之嗚呼哀哉尚饗¶

*** 　　玉陽體玄廣度真人王宗師道行碑銘(并序)¶
　　　前翰林直學士奉政大夫知制誥同修國史姚燧撰¶
至元二十有四年𡻕丁亥秋九月提點秦蜀九路道教天樂真¶
人李道謙偕終南上淸太平宮提點賀志沖李志真來言伏讀¶
六年詔書令掌教光先體道誠明真人張志敬執行省節文¶
<pb:CK-KZ_JY295_02p032a>¶
皇帝若曰自東華垂教至重陽開化朕心慊於追崇乃命儒臣¶
進加徽號教主可贈東華紫府少陽帝君鍾離正陽開悟傳道¶
真君呂真人純陽演正警化真君劉真人海蟾明悟弘道真君¶
王真人重陽全真開化真君馬鈺丹陽抱一無爲真人譚處端¶
長真雲水藴德真人劉處玄長生輔化明德真人邱處機長春¶
演道主教真人王處一玉陽體玄廣度真人郝大通廣甯通玄¶
太古真人孫不二淸靜淵貞順德真人其於誄德述道聖謨天¶
出稱情適中死濡生被道紀光賴永永萬年重惟重陽真君七¶
弟子有婦人者一餘六真平生求道之確成道之艱尚恐行實¶
流之人間者不託金石無以聞之將來久遠用是以禱詞臣并¶
<pb:CK-KZ_JY295_02p032b>¶
真君旣傳六人獨是玉陽尚無屬筆敢以累君燧繇職史館以¶
來嘗思古者史臣不要死者之或知不必生者之見求於德於¶
功於事於言見書見而聞書聞信傳信而疑傳疑實錄直致俾¶
觀者自判是非於千載下細及龜筮貨殖方技滑稽隱逸卓行¶
猶特傳之況聖皇下詔褒崇有道之真人哉固宜有述不可以¶
吾儒者不爲其道非職而辭也按事狀及顯異錄真人王姓名¶
處一甯海東牟人以金熙宗皇統壬戌三月十八日母夢丹霞¶
被身而生七𡻕無疾死而復生由是若知死生說後遇異人坐¶
大石來前撫首與言又聞空中神自名玄庭宮主歸乃敝服赤¶
腳狂歌市中人謂或病失心或識爲無疾將收斂冠巾妻之不¶
<pb:CK-KZ_JY295_02p033a>¶
可遂與母皆爲老氏法世宗大定八年年二十七聞開化真君¶
至州願厠弟子列真君知可授其道爲制今名從居崑嵛煙霞¶
洞又名其母曰德淸號玄靖散人明年辭居查山真君從其徒¶
馬無爲譚藴德邱演道郝太古四真人者自文登將歸甯海徑¶
龍泉去查山二百里時炎暑真君持傘自手飛出未脯墜查山¶
柄得[众/从/从]陽子三字識其師蹟[众/从/从]字書所無若真君特制之以號¶
真人後有詩傘竹通爲七箇又若傘爲本字五人合竹二人爲¶
七者後居雲光洞志行確苦嘗俯大壑一足跂立觀者目瞚毛¶
堅舌撟然而不能下稱爲鐵腳仙洞居九年制練形魂其長春¶
爲詩頌曰九夏迎陽立三冬抱雪眠亦庶幾其跨火不焦入水¶
<pb:CK-KZ_JY295_02p033b>¶
不濡之徒歟遨遊齊魯間大肆其術度人逐鬼踣盜碎石出神¶
入夢召雨搖峰烹雞降鶴起死噓枯麾訶嗾斥一方千里白叟¶
黃童竭蹶其廬或以爲善幻誣民因召飮可鴆真人出門戒其¶
徒先鑿池灌水撓而濁之往則持杯盡飲曰吾貧人也無嘗從¶
人丐取今幸見招願丐餘杯以盡君懽與之又盡飮歸解衣浴¶
池中有頃池水沸涸以故不死猶鬚髮髠鬝不纓不能受冠二¶
十七年徵至燕京居之天長觀嘗問衞生爲治對曰含精以養¶
神恭己以無爲雖廣成復生爲陛下言無易臣者世宗嘉之繼¶
問飲鴆對曰臣素無取仇人者良由得疾致然或曰或謂異人¶
或讒善幻世宗試而鴆之見不可殺悔怒而逐讒者當時諱之¶
<pb:CK-KZ_JY295_02p034a>¶
謬云然也明年爲修真觀居不逾時求還山世宗贐之委去其¶
年世宗不豫復來徵真人對使者曰吾不難斯行誠不及一仰¶
淸光矣明年正月三日下車世宗崩已一日章宗留爲醮資大¶
行冥福其年復還山萊陽富人劉植無子六月爲供致真人而¶
薄其酒曰取汝某室藏樽煑酒來植依求之則其妻密置人初¶
不知者飲已留書四四應真字曰以是嗣汝明年四月十四日¶
真君降辰植果育子舉家喜曰四四真人指月日爲告耶卽求¶
子名真人曰吾已名之應真矣承安二年再徵至便殿問衞生¶
對如告世宗者賜紫號體玄大師居之崇福觀月給錢二百緡¶
是時呂道安將建祖庭蓋真君故廬以無勅額不敢集眾真人¶
<pb:CK-KZ_JY295_02p034b>¶
奏立觀靈虛賜道安冲虛大師而祖庭造建始盛以母玄靖年¶
九十求還山侍厚贐遣之泰和改元及三年詔兩設普天醮於¶
亳州太淸宮度民爲道士千餘人其年玄靖逝七年居聖水玉¶
虛觀元妃送道經一藏大安改元北京請居華陽觀庚午醮薊¶
州玉田縣謂其徒曰若聞空中劍楯擊撞聲乎北方氣運將回¶
生齒必有橫罹其毒者是年果天兵南牧丙子文登請居天寶¶
觀明年丁丑四月二十三日沐浴衣冠拜上下四旁以逝年七¶
十六有雲光集行世爲其言者條分派出多於六宗數不啻萬¶
邱演道弟子尹淸和真人爲道大宗視真人爲叔𡻕乙未擇其¶
孫淸泠子劉志源俾建上淸太平宮蓋由盩厔民張守真能誦¶
<pb:CK-KZ_JY295_02p035a>¶
翊聖保德真君語必爲今及當來休咎徵且授九壇三劎之法¶
以捕逐鬼物宋太宗嘗勅有司作宮千柱以妥景靈金季蕩焚¶
木灰瓦屑淸泠剪棘誅茅以居時日薄西山纔構孚佑一殿卒¶
其弟子陳志玄朱志彥趙志古張志隱李志宗李志明崔志安¶
趙志真及今賀李兩君十人相嗣爲之厯四十五年構通明紫¶
微七元三殿虛皇一壇凌霄一門靈官演法湛然傳應法師祠¶
四堂鍾樓齋庖廡廪將二百楹位置雖劣祖庭猶足爲自關而¶
西名山福地土木之冠嗚呼上淸作爲宋太平興國中出內幣¶
殫西土財力爲之旣其毁也乃復於道流數人之身真人生逝¶
於金而見贈於皇元真人生逝皆在山東其徒教行關西擇勝¶
<pb:CK-KZ_JY295_02p035b>¶
地以祠其祖亦事理之不可必究者也彼真人者果能不死排¶
空御氣載營而西顧不抵掌雲中曰吾孫若曾亦有可才如是¶
者耶詩曰少正純重兮四君皆陽生不並時兮名相襲芳豈以¶
陽者兮本天親上輕舉凌空兮易爲向往何獨一君兮海蟾自¶
名將取月魄兮隨日受明日月爲易兮衞生要訣世微五君兮¶
奧疑誰析又嘗思之兮少正蟾純厯世綿邈兮純學無人嗚呼¶
重陽兮纔七弟子有婦人焉兮六人而已父雄子良兮中有玉¶
陽體玄廣度兮始人爲狂行歌市中兮望道未見從學崑嵛兮¶
識習一變離隱查山兮旋徙雲光冬眠抱雪兮夏立迎陽九年¶
德就兮鬼盜避逐騰神入夢兮羣異傍出莫毒匪鴆兮持飮加¶
<pb:CK-KZ_JY295_02p036a>¶
漿名藹燕都兮徵來天長衞生爲治兮宸扆問益鴻言剖疑兮¶
中夜前席別建修真兮還山固求鳳翼承旗兮邈不可留歸軫¶
經時兮世宗不豫章廟累起兮奏章帝所惟不拒人兮崇福玉¶
虛華陽天寶兮不恒其居在在授業兮其出一戸繇子曁孫兮¶
獨踰萬數東海之波兮百里涵濡今焉西流兮溢及鎬都太平¶
之宮兮古仙聖宅一孫十曾兮剪棘攸作身生不西兮逝未百¶
年而教之西兮他門孰先碑其平生兮道行彌晰爾祖爾思兮¶
來裔無斁¶

*** 　　廣甯通玄太古真人郝宗師道行碑¶
　　　嘉議大夫嶺北湖南道提刑按察使東平徐琰撰¶
<pb:CK-KZ_JY295_02p036b>¶
大元有天下好賢樂善度越前古凡有德之士不及用者必加¶
寵數以旌顯之初無間於道俗存亡之異也中統二年詔賜盤¶
山棲雲道人王志謹之號曰惠慈利物至德真人至元六年詔¶
贈棲雲之師廣甯郝大通之號曰廣甯通玄太古真人至元二¶
十三年詔賜棲雲弟子洞陽徐志根之號曰崇玄誠德洞陽真¶
人旌有德也是年三月予將赴官湖南道出汴梁時洞陽掌本¶
宗教住朝元宮率其屬來見請於予曰貧道出家無過人之行¶
誤蒙聖朝采錄錫以徽稱使得簉於師真之列皆吾先師棲雲¶
之訓也棲雲之所以表見於世者獨非先師太古之澤也歟二¶
師道行卓異在人耳目孰不知之必得文士與之紀述庶幾可¶
<pb:CK-KZ_JY295_02p037a>¶
以傳信後來昭示永久棲雲則有翰林承旨慎獨王公之作已¶
勒之石若夫太古之碑義不可後而今尚缺然是則嗣教者不¶
敏之過願屬筆於子儻辱惠顧我曹之責塞矣予自惟懦生昧¶
於玄學敘事遣辭或致抵捂徒取誚於識者牢讓再三竟不獲¶
已又洞陽與予同宗見待素厚難於終拒乃據洞陽所錄宗師¶
行實採摭綴緝以付之仍繫以銘詩俾步虛者歌之以頌師德¶
師姓郝名大通字太古道號廣甯子甯海人家故饒財爲州首¶
戸兄俊彥登進士第官至朝列大夫昌邑縣令師初諱昇少孤¶
事母孝稟賦穎異識度夷曠蕭然有出塵之資讀書喜易研精¶
尤甚因洞曉陰陽律厯之術不樂仕進慕司馬季主嚴君平之¶
<pb:CK-KZ_JY295_02p037b>¶
爲人以卜筮自晦大定七年重陽真君王祖師自關西甯海遊¶
行於市見師言動不凡仙質可度思所以感發之者遂背肆而¶
坐師曰請先生回頭真君應聲曰君何爲不回頭耶師悚然異¶
之真君出師閉肆從之及於館所而請教焉真君授以二詞師¶
大悟不覺下拜自是日往親炙以有老母未卽入道明年母捐¶
館師乃棄家入崑嵛山禮真君於煙霞洞求爲弟子真君納之¶
賜名璘號恬然子仍解衲衣去其袖而與之曰勿患無袖汝當¶
自成蓋傳法之意也九年甯海人有構金蓮堂以待真君挈其¶
徒西歸居之師携瓦罐乞食誤觸之碎真君別授一罐題頌其¶
上云撲碎真灰罐卻得害風觀直待悟殘餘有箇人人喚未幾¶
<pb:CK-KZ_JY295_02p038a>¶
師辭真君去與王玉陽往居查山真君亦赴汴京馬丹陽譚長¶
真劉長生邱長春四子實從十一年師聞真君上仙四子已入¶
關遂西遊以訪之十二年葬真君於祖庭師欲與四子同廬墓¶
側長真激之曰隨人腳跟轉可乎師明日遂行至岐山遇神人¶
授今名字及道號十三年度大慶關而東翱翔趙魏間十五年¶
坐於沃州石橋之下緘口不語河水泛溢身不少移水亦弗及¶
人饋之食則食無則已雖祁寒盛暑兀然無變身槁木而心死¶
灰如是者六年昌邑君之季女嫁爲真定郭長倩之夫人長倩¶
夫婦過沃州知師在橋下駐車拜謁贈之衣物所以存慰者甚¶
厚師藐然若不相識一無所受夫人感泣長倩嗟異而去二十¶
<pb:CK-KZ_JY295_02p038b>¶
二年師過灤城又與神人遇受大易祕義自爾爲人言未來事¶
不差毫髮至鎮陽居觀升堂演道遠近來聽者常數百人已而¶
闡化諸方專以利物度人爲務由是郝太古之名聞天下明昌¶
初東還甯海一日欲作易圖遽索紙筆適粥熟弟子不卽與請¶
俟食已師曰速持來我方得意何暇食粥筆入手布紙揮染疾¶
若風雨不終朝成三十三圖其旨意皆天人之藴奧昔賢所未¶
發者咸平高士王賢佐占筮素精見師推服盡棄其學而學焉¶
由是技進名動闕庭其他靈異之跡如天長預告侯子真之火¶
恩州夜入王鎮國之夢者尚多有之不可殫紀春秋七十有三¶
以崇慶元年臘月晦日仙蛻於州之先天觀前此三年勅其徒¶
<pb:CK-KZ_JY295_02p039a>¶
預營塚壙告以死期及是果然平生製作有三教入易論一卷¶
示教直言一卷心經解一卷救苦經解一卷周易叅同契簡要¶
釋義詩賦雜文樂府及所作易圖號太古集凡十五卷行於世¶
噫道家者流其源出於老莊後之人失其本旨派而爲方術爲¶
符籙爲燒鍊爲章醮派愈分而迷愈遠其來久矣迨乎金季重¶
陽真君不階師友一悟絶人迨若天授起於終南達於崑嵛招¶
其同類而開導之鍛鍊之剏立一家之教曰全真其修持大畧¶
以識心見性除情去欲忍恥含垢苦己利人爲之宗老氏所謂¶
知其雄守其雌知其白守其黑知其榮守其辱爲道日損損之¶
又損以至無爲莊生所謂遊心於淡合炁於漠純純常常乃比¶
<pb:CK-KZ_JY295_02p039b>¶
於狂外天地遺萬物深根甯極才全而德不形者全真有之老¶
莊之道於是乎始合重陽唱之馬譚劉邱王郝六子和之天下¶
之道流祖之是謂七真師其一也非天授之其孰能與於此哉¶
師逝之後弟子行緣四出能世其業者甚眾高弟范玄通與棲¶
雲王宗師又其尤者當中原板蕩國朝隆興之初一居東平一¶
往來乎燕汴建琳宇開玄壇聚徒講說貴賤欽仰宗風大振道¶
價增崇不減太古今洞陽耆艾敦龎剛毅木訥食師之德幹父¶
之蠱當釋道紛爭摧敗挫衂之際寂然湛然守之以謙冲安之¶
以委順處之以鎮靜操修無方精進不輟用能上取聖知特降¶
璽書褒美較其難易又不出於棲雲之下謂非太古之澤將何¶
<pb:CK-KZ_JY295_02p040a>¶
歸乎凡今之人欲知太古請觀其子欲知其子請觀其孫銘曰¶
東方雲海空復空羣仙出没空明中此語常怪東坡公神仙有¶
則八表同不應秀止東方鐘崑嵛山高天比崇左顧右瞰搏桑¶
宮上有一洞煙霞封重陽發之麾鬼工紫炁直與閻浮通馬譚¶
劉邱王郝從六子矯矯皆人雄縹緲至自蓬萊峯驚見碧海磨¶
青銅煌煌七朶金芙蓉信哉仙人出於東就中郝公鸞鳳龍洗¶
心以易虛玲瓏藏用於密退以冲粃糠富貴不掛胷剛决物莫¶
嬰其鋒訓練復遇王元戎衲衣一傳神契融有袖無袖由人縫¶
同門之朋稑與穜腳根不必隨渠儂沃州石橋張果蹤亘如虹¶
蜺插蒼穹大道在此南北衝何須遠走巢雲松止而不動吾非¶
<pb:CK-KZ_JY295_02p040b>¶
慵艮乃萬物之始終結跏趺坐爲瘖聾朝觀日出光曨曈吞霞¶
入腹丹火紅暮觀流波朝彼宗河車挽水玄霜蓬有人問之趨¶
下風如以寸莛撞巨鍾搖手使去妨吾功過橋行人抗塵容僵¶
名仆利不有躬見公視世猶蟻蜂形骸土木心冥鴻顙必有泚¶
羞頑庸反求於身當發蒙撙貪節愛瘳癏恫憧憧往來秋夏冬¶
百感一二亦已豐如此利益誰能窮確乎六年真苦攻養成姹¶
女連嬰童奮袖起舞知德充願以所餘及倥侗普度一切超樊¶
籠泥在鈞兮金在鎔螟蛉蜾蠃無常蟲功成朝元去怱怱飛霞¶
佩玉鳴冬隆雲裝煙駕滄溟重弱水萬里昏濛濛淮南小山空¶
桂叢黃芽欲種須圃農公不可見憂心冲棲雲老仙亦難逢住¶
<pb:CK-KZ_JY295_02p041a>¶
世賴有徐神翁¶

*** 　　七真讚¶
　　　　北平王粹子正述¶
　　　重陽王真人¶
出應道運豪雄絶倫甘河得遇兀若狂人挈還四師大開全真¶
巍巍法教東海西秦¶
　　　丹陽馬真人¶
晚契奇因盡捨家貲千朝得道三髻承師風雷示化金玉垂辭¶
邈矣前躅如何可追¶
　　　長真譚真人¶
<pb:CK-KZ_JY295_02p041b>¶
一見師真痼疾頓愈決烈入道水雲爲侶歸櫬終南聚徒洛土¶
教風旣弘蛻然高舉¶
　　　長生劉真人¶
童真之力聖賢所扶風姿秀異洛市工夫中遭厄鬱所守不渝¶
聲名卒顯被召海隅¶
　　　長春邱真人¶
猗歟長者不可復得三朝推尊才學功德愍此兵戈遠涉西北¶
九九乃終世人莫測¶
　　　玉陽王真人¶
幼遇玄庭再禮重陽飛傘送號金蓮共芳跡多神異名動帝王¶
<pb:CK-KZ_JY295_02p042a>¶
高山景行千載雲光¶
　　　廣甯郝真人¶
雖出閥閱獨喜林泉兩詞一衲終始師傳神示易祕沃橋六年¶
化緣逆順悉合自然¶
¶
¶
¶
¶
¶
¶
<pb:CK-KZ_JY295_02p042b>¶
¶
¶
¶
¶
¶
¶
¶
¶
¶
¶
<pb:CK-KZ_JY295_02p043a>¶
* 甘水仙源錄卷之三¶
*** 　　淸和妙道廣化真人尹宗師碑銘并序¶
　　　　汝  　陽　　弋　　彀　　　撰¶
宗師全真嗣教六世祖也自守真緒風化鼎盛什百於疇昔形¶
器之域古今同盡春秋八十有三遽有拂衣啟手之嘆以辛亥¶
二月六日昇於大房山淸和宮之正寢甯神五華山者幾十稔¶
矣嗣教誠明張公一日語眾曰淸和師思報祖師之恩遂大葬¶
之禮仍卽其福地並建宮宇勝㮣甲天下弘闡祖道功越古今¶
吾儕享其成業今無一報顏實腆矣將刻碑紀實以詔無窮若¶
何僉曰唯遂以中統三年十月吉日徵文於汝陽弋彀僕以師¶
<pb:CK-KZ_JY295_02p043b>¶
真道德高厚奧妙無方詎以荒疎淺淺者所能窺測形容哉固¶
辭不可謹按門人馬志通所紀行狀仍摭其功德之著見於耳¶
目者序述之夫道之在天下一而已惟天之所以畀付於聖賢¶
者無不備其所以濟斯世而見於功用者或久近廣狹之不齊¶
何哉曰時也時非聖賢所能必能不滯其時而已或拱揖廊廟¶
或私淑側陋或淸靜而化揖讓而治或平水土降播種或放伐¶
以救焚溺或寬默以革苛僞文勝質喪則示還湻反樸之訓禮¶
壤樂崩則正三綱五常之教大則天下後世小則一郡一邑隨¶
機應變與物推移要不過乎徇道以濟斯世耳由跡以觀之功¶
用之不齊者所遇之時異也則天之以是道而畀付於聖賢者¶
<pb:CK-KZ_JY295_02p044a>¶
曷嘗有二哉道猶水也渴則爲酌飮旱則爲灌漑道猶火也飢¶
則爲烹飪寒則爲煦嫗用雖不同而水火曷嘗有二哉頃以金¶
錄訖運喪亂並興黔黎殄於葅醢玉石燼於烈火天意開顧挺¶
生至人全畀斯道以假援之之手於是重陽而後丹陽長真長¶
生長春繼出而全真之教興及淸和接長春之統授受之際累¶
聖之妙無餘藴父作子述闡化數十年徒侶徧天下聞望重朝¶
野風之所靡狠戾易心强梗順命革煩苛爲淸靜化湯火爲衽¶
席挈一世鄙夭之民躋之仁壽之域自古教法之盛功德之隆¶
惟淸和師爲最蓋天之畀付之道一而所遇之時異也師諱志¶
平字大和姓尹氏遠祖居滄州前宋時有官萊州者因家焉顯¶
<pb:CK-KZ_JY295_02p044b>¶
高祖妣有子九人俱登進士第仕至郡守者七人顯大父公直¶
顯考弘誼皆隱德不耀師於大定九年正月二十日生是夕其¶
母方寐見儀衞異常皆盛服而入神思愕然驚寤師已誕矣時¶
里人相驚曰尹氏宅火奔救之至則無火稍長舉止異凡兒三¶
𡻕穎悟善記事五𡻕入學日誦千餘言讀書卽玄解嘗因祀事¶
究生死理杳然遐想自忘七𡻕遇陜西王大師有從遊意十四¶
𡻕遇丹陽真人遽欲棄家入道其父難之潛往十九𡻕復迫令¶
還家錮之竟逃出再三始從之住昌邑縣之西庵常獨坐樹下¶
達旦或一夕見長生劉真人飄然而來斷其首剖其心復置之¶
覺而大有所悟後住庵福山縣養疾惠困勤瘁者累年眾德之¶
<pb:CK-KZ_JY295_02p045a>¶
遊濰州時龍虎完顏氏素豪倨慕師道德施囿地創觀曰玉淸¶
率家人尊事之今觀廢於兵而松檜鬱爲茂林後覲長春真人¶
於棲霞觀執弟子禮真人特器異之付授無所隱又受易於太¶
古郝真人受口訣於玉陽王真人自是道業日隆聲價大振四¶
方學者翕然宗之己卯𡻕¶
太祖皇帝遣便宜劉仲祿徵長春真人仲祿及益都真常李公¶
曰長春今在海上非先見尹公必不能成此盛事及濰陽謁師¶
於玉淸之丈室見其神采嚴重不覺畏敬自失從容語及詔旨¶
師大喜曰將以斯道覺斯民今其時矣遂偕往覲長春真人於¶
萊州昊天觀先是金宋聘命交至皆不應至是師勸行決計北¶
<pb:CK-KZ_JY295_02p045b>¶
上時從者十八人皆德望素重者師爲之冠辛巳及癸未備嘗¶
難阻旣見帝於西印度奏對稱旨還及雲中真人聞山東亂國¶
兵又南下曰彼方生靈命懸砧鼎非汝莫能救遂遣往招慰聞¶
者樂附所全活甚多乙酉𡻕勅令長春真人住太極宮卽今長¶
春宮也師在席下四方尊禮者雲合師曰我無功德敢與享此¶
供奉乎遂辭退住德興之龍陽觀屢承真人手劄示以託重意¶
及真人升師方隱煙霞觀又欲絶跡連遁爲眾以主教事敦請¶
勉從之還長春宮以嗣事自任自是徒眾輻湊輦贐樂貢者日¶
充塞庭宇忽謂眾曰吾素猒冗劇喜山林遂因平厭請主醮事¶
而出遁景州之東山未幾燕之僚士固請還宮壬辰帝南征還¶
<pb:CK-KZ_JY295_02p046a>¶
師迎見於順天慰問甚厚仍令皇后代祀香於長春宮貺賚優¶
渥甲午春遊母閭山太玄觀之李虛玄語人曰去年院中靑氣¶
氤氲者累日占者以爲當有異人至今師來旣驗矣踰春南歸¶
及玉田眾喜爲數日留日已晡遽促駕兼夜行五十餘里舍豐¶
草中眾莫知所以後還宮始知在玉田時有寇數百欲劫掠追¶
至大合甸不及而反從者相賀曰非師奈我輩何時皇后遣使¶
勞問賜道經一藏乙未春詣沁州主黃籙醮事入郊城境居人¶
或夢縣之地祇曰真人來當警衞無虞及平遙理醮事時旱久¶
且風醮之三晝夜燈燭恬然在他境猶風沁帥杜德康平遙帥¶
梁瑜各施宮觀一方傾心焉九月達平陽分命披雲宋公率眾¶
<pb:CK-KZ_JY295_02p046b>¶
鏤道藏經板不數載而完所費不貲而人樂成之亦師爲之張¶
本師以此道化大行歸功祖師重陽真人遂留意祖庭時京兆¶
行省田公馳疏來請適與師意合丙申春始達於榛莽中規度¶
兆域及宮觀基址終南太華等處諸觀宇廢不能復咸請主於¶
師時陜右甫定遺民猶有保柵未下者聞師至相先歸附師爲¶
撫慰皆按堵如故繼而被命於雲中令師選天下戒行精嚴之¶
士爲國祈福化人作善時平遙之興國觀崞之神淸前高之玉¶
虛白雲洞定襄之重陽沁之神霄平陽之玄都皆主於師秋帝¶
命中書楊公召還燕道經太行山間羣盜羅拜受教悉爲良民¶
出井陘厯趙魏齊魯請命者皆謝遣原野道路設香花望塵迎¶
<pb:CK-KZ_JY295_02p047a>¶
拜者日千萬計貢物山積略不顧戊戌春忽曰吾老矣久厭勞¶
事以正月上日傳衣鉢於真常李公俾主教事乃卜築五華山¶
并增葺大房山之真陽觀更曰淸和宮以爲菟裘焉終南祖庭¶
葬具已備庚子冬請師董其成欣然而往雖冒寒跋險不憚也¶
常曰吾以報師恩耳時季冬京兆一境旱眾禱曰師來和氣必¶
應下車而雪大蕆葬禮以明年正月二十五日旣事時陜右雖¶
甫定猶爲邊鄙重地經理及會葬者四方道俗雲集常數萬人¶
物議恟恟不安賴師道德素重鎮伏邪炁故得完其功初重陽¶
真人修道於此旣成火其庵而東貽詩有後人復修意至是師¶
賡之亦有繼祖來修之語噫百年事終始脗合豈偶然哉於是¶
<pb:CK-KZ_JY295_02p047b>¶
剪蕪平丘土木並作堂廡殿閣粲然一新旣成額以重陽以示¶
報本意若華山之雲臺驪山之華淸太平宗聖等宮悉擇名重¶
耆宿以主之興完皆踰舊是年還燕夏五月過太原時自春不¶
雨禾種不入師憐之出己帑物爲香火費爲民祈禱雨大霈及¶
還燕無幾何謂侍者曰我常便淸和宮之西堂故居之今爲我¶
灑掃方丈從之翌日長往及宮洮頮禮聖畢訣眾曰吾將逝矣¶
眾驚愕師曰吾意已決夫復何言有進紙筆者默不應惟戒葬¶
事勿豐遂不食但飲水啜茶危坐談道語音雄暢異常是夜久¶
正衣冠曲肱而逝眾毁哭過哀時馨香之氣滿室遠近聞者奔¶
走賻賵哀戚若喪考妣初師遺言葬大房至是僚士固請遂葬¶
<pb:CK-KZ_JY295_02p048a>¶
五華徇輿意也中統改元二年詔贈淸和妙道廣化真人師平¶
日著述甚多門人板之目曰葆光集并語錄皆通貫經義洞見¶
道體所謂博學而約說者當時朝旨褒崇及宏儒名卿詩文讚¶
美裒爲一集目曰應緣錄其覺後進則高下不遺蹊逕坦明以¶
謙遜勤約爲治心之要以踐履功行爲入道之基及其縱說則¶
時亦露機緘之妙所謂窮理盡性以至命者也得其門者由堂¶
及奧其次不失爲誠謹之士其成就於人者如此初居濰陽龍¶
虎家餘二十年姬侍日滿前終莫一識其面嘗失善馬獲其盜¶
物色旣驗盜畏罪不承曰此我馬也師卽還馬縱去其高潔不¶
累於物如此至大至剛之氣充諸內形諸外望之如神卽之如¶
<pb:CK-KZ_JY295_02p048b>¶
春不怒而威匪爵而尊雖萬乘不足加其重雖窮處不足爲之¶
輕其平日之所養者如此及遭時得君權道濟物祥風時雨覆¶
及遠方跂行喙息罔不得其所其見於功用者如此其至誠前¶
知感通神明則又時出人意表以天挺之姿承積累之基譬猶¶
日中之陽月盈之光不期盛而自盛尚且謙抑自居淡泊自樂¶
化應乎無窮之緣神寂乎寥廓之鄉體用兼備無過不及之弊¶
其諸異乎同源而異流者歟抑世有以綱常爲言者是又大不¶
然自四海橫潰華禮蕩滅污俗所染又豈特於借鋤德色取箒¶
誶語八佾舞庭召王所狩者乎及風化所過暴者仁奪者讓泰¶
者抑上下恬然此於綱常之助其功豈易量哉僕悼夫昧大體¶
<pb:CK-KZ_JY295_02p049a>¶
而妄自分裂者故并及之銘曰¶
叔世運厄坤軸旋皇綱解紐兵方連鼎中生靈若小鮮磨牙萬¶
喙垂飢涎天生至人蓋汝憐神道設教畀己專重陽發源亦有¶
傳得自無始先天先世間果有甘河泉萬劫老派常涓涓流入¶
濰陽玉淸前灌漑六葉開金蓮混沌雖鑿大道全積靄掃盡孤¶
月圓至理渾融無正偏漆園鄭圃非獨賢遭時得君明機權鑑¶
光亦豈從媸妍冥鴻高舉蓬海邊閶闔萬里來翩翩鰲頭可釣¶
虎可編萬蚪誰信容笞鞭頽波力障迴九川塗炭氣化成几筵¶
惠雨一灑劫火燃大地墾作種玉田精衞投石海空填螟蛉遇¶
祝速變遷風雲千載非偶然轉禍爲福皆夤緣歸來演教談妙¶
<pb:CK-KZ_JY295_02p049b>¶
玄英華咀嚼九九篇琅函萬軸成蹄筌始信天上無癡仙洙泗¶
豈特徒三千燈分大小俱燀燀有心不敢自聖癲有口難說無¶
礙禪人云功行徧八埏波浪幻跡從沺沺草樓菟裘茅一椽茹¶
芝大房腹便便直鈎坐釣三峯巓寶地花木肥芉芉青山不礙¶
行雲煙死而不亡壽更延他山有琰實可鑴光騰億劫無𡻕年¶
千谿萬壑分嬋娟明月依舊懸靑天¶

*** 　　玄門掌教大宗師真常真人道行碑銘¶
　　　翰林學士承旨資善大夫知制誥兼修國史王鶚撰¶
道教之曰全真以重陽真人爲祖師其自甘河仙遇劉蔣焚庵¶
行化關東前後僅十年而天下翕然宗之非信道篤而自知明¶
<pb:CK-KZ_JY295_02p050a>¶
安能特立章章如是卒之搜奇訪逸得高第四人曰丹陽曰長¶
真曰長生曰長春四人者俱能整玄綱弘聖教使運數起而道¶
德新韙矣哉至於禮聘兩國聲馳四方生能無欲殁能不壞惟¶
長春師爲然師救物以仁度人以慈澹然無極而眾美從之故¶
遊其門者率聰明特達之士然傳法嗣教止於尹淸和李真常¶
二公而已淸和公早慕真風徧趨法席濰陽化度沙漠侍行爲¶
長春門弟子之冠其踵師掌教謙抑不居竟脫煩勞優遊以壽¶
終若夫以淸靜養真以仁恕接物華實相副文質兼全名重望¶
崇使遠近道俗趨拜堂下惟恐其後則吾真常公有之矣公諱¶
志常字浩然其先洺州永年人宋季避地濮之范陽尋又徙開¶
<pb:CK-KZ_JY295_02p050b>¶
之觀城因著籍焉高祖皓曾祖昌祖明父蔓皆隱德不耀素爲¶
鄉里所重明昌癸丑春正月十有九日母聶氏夜夢異服一人¶
授以玉兒覺而生公二𡻕喪父六𡻕喪母養於伯父濟川家濟¶
川諱蒙名舉子也賦義兩科屢占上遊雖以四舉終場同進士¶
出身歉如也見公潁悟不羣嶄然出頭角意欲作成以償平昔¶
之願而公不喜文飭雅好恬澹常默禱高穹望早逢異師勝友¶
式副夙心年十有九伯將議婚公聞之嘆曰本期學道未涉津¶
涯若愛欲纏縛則古人高蹈出塵之事業難乎有成矣同舍兄¶
張本敏之初以嗣續規公旣知牢不可奪乃各言所志而訣居¶
無幾負書曳杖作雲水之遊初隱東萊之牢山復徙天柱山之¶
<pb:CK-KZ_JY295_02p051a>¶
仙人宮宮之主者曰湯陰李仙見公儀觀魁偉音吐不凡大加¶
賞異逮公辭告之曰君玄門大器也山庵荒僻非久淹之地昔¶
祖師所至異人並出今獨長春在焉宜往從之他時成就未可¶
量也公翌日遂行至卽墨之東山屬貞祐喪亂土寇蜂起山有¶
窟室可容數百人寇至則避其中眾以公後拒而不納俄爲寇¶
所獲問窟所在捶楚慘毒絶而復蘇竟不以告寇退窟入者出¶
環泣而謝之曰吾儕小人數百口之命懸於公一言而公能忘¶
不納之怨以死救之其過常情遠甚爭爲給養至於康調迄今¶
父老猶能道之𡻕戊寅夏六月聞長春師自登居萊公促裝往¶
拜席下師一見器許待之異常山東路轉運使田琢器之高其¶
<pb:CK-KZ_JY295_02p051b>¶
行且聞昔在卽墨主帥黃摑副統咨公籌畫保完一城以書邀¶
至益都待以賓禮已卯冬十有二月我朝遣便宜劉相仲祿齎¶
詔備禮起長春師于東萊時益都副帥張林自金歸宋叛服靡¶
常公懼其爲阻滯乃往說林俾移檄所經衞送以行庚辰春正¶
月師始命駕從行者十有八人公其一也二月達燕明年春二¶
月北上秋七月至阿不罕山距漢地幾萬里並山漢人千家逆¶
師羅拜以爲希世之遇咸請立觀擇人主之師將行指公坐上¶
語眾曰此子通明中正學問該洽今爲汝等留此其善待之因¶
賜公真常子號額名其觀曰棲霞師旣西邁公率眾興作刻日¶
落成又立長春玉華二會至今不輟癸未夏五月師至自行在¶
<pb:CK-KZ_JY295_02p052a>¶
憩于其觀一日齋客四集師手持一弓弦不言以授公公亦不¶
言而受圈而佩之仍作詩爲謝師但笑領而已蓋阿不罕之留¶
弓弦之授識者知其有付屬之意秋七月從師還至下水時殘¶
暑尚熾師因納凉官舍之門樓字呼公而教之曰真師不易遇¶
得道者不易逢逢之而不易識也守道之篤人貌而天行直寓¶
六骸而淵宗忘飢渴而常甯至靜而遺形獨遊乎無極之妙庭¶
此語汝當記之以俟他日自得之耳公拜而謝自承教之後益¶
自奮勵息機體真敬事循理厯死生憂患之際曾不易其所守¶
師住燕京之日凡教門公事必與聞之丁亥秋七月師旣仙去¶
淸和嗣教以公爲都道錄兼領長春宮事己丑秋七月見上於¶
<pb:CK-KZ_JY295_02p052b>¶
乾樓輦時方詔通經之士教太子公進易詩書道德孝經且具¶
陳大義上嘉之冬十一月得旨方還庚寅冬有誣告處順堂繪¶
事有不應者淸和卽日被執眾皆駭散公獨請代之曰淸和宗¶
師也職在傳道教門一切我悉主之罪則在我他人無及焉使¶
者高其節特免杻械鎻之入獄夜半鎻忽自開公以語獄吏吏¶
復鎻之而復自開平旦吏以白有司適以來使會食所食肉骨¶
上隱然見師像其訟遂息癸巳夏六月承詔卽燕京教蒙古貴¶
官之子十有八人公薦寂照大師馮志亨佐其事日就月將而¶
才藝有可稱者乙未秋七月奉詔築道院於和林委公選高道¶
乘傳以來雖淸和掌教而朝觀往來必以公故公爲朝廷所知¶
<pb:CK-KZ_JY295_02p053a>¶
而數數得旨璽書所稱曰仙孔八合識八合識譯語師也戊戌¶
春正月淸和會四方耆舊手自爲書付公俾嗣教公度不能辭¶
乃受之三月大行臺斷事官忽土虎奉朝命復加玄門正派嗣¶
法演教真常真人號夏四月赴闕以教門事條奏首及終南山¶
靈虛觀係重陽祖師鍊真開化之地得旨賜重陽宮號命大爲¶
營建甲辰春正月朝命令公於長春宮作普天大醮三千六百¶
分位及選行業精嚴之士普賜戒籙逮戊申春二月旣望醮始¶
告成凡七晝夜祥應不可殫紀𡻕辛亥先帝卽位之始年也欲¶
遵祀典遍祭嶽瀆冬十月遣中使詔公至闕下上端拱御榻親¶
緘信香冥心注想默禱於祀所者久之金盒錦旛皆手授公選¶
<pb:CK-KZ_JY295_02p053b>¶
近侍哈力丹爲輔行仍賜內府白金五千兩以充其費陛辭之¶
日錫公金符及倚付璽書令掌教如故公至祭所設金籙醮三¶
晝夜承制賜登壇道眾紫衣曁所屬官吏預醮者賞賚有差詢¶
問窮乏量加賑䘏自恒而岱岱而衡衡隸宋境公嘗奏可於天¶
壇望祀焉旣又合祭四瀆於濟源終之至於嵩至於華皆如恒¶
岱之禮祀所多有徵應鴻儒鉅筆碑以紀之壬子春正月命駕¶
終南祖庭恭行祀禮規度營造凡山下道院皆爲一例以是地¶
係教門根本故也逮四月旣望東歸癸丑春正月奉上命作金¶
籙大齋給散隨路道士女冠普度戒牒以公爲印押大宗師甲¶
寅春上又遣使作普天大醮分位日期如戊申而益以附薦海¶
<pb:CK-KZ_JY295_02p054a>¶
內亡魂勅公爲大濟度師出黃金五百兩白金五千兩凡龍璧¶
環紐鎮信之物及沉檀龍麝諸香並從官給自發牒至滿散鸞¶
鶴五雲現於空際者無虛日公復念燕境罪徒久幽狴犴不以¶
湔洗則無由自新言之有司蒙開釋者甚眾冬十有二月有旨¶
召公乙卯秋七月見上於行宮適西域進方物時太子諸王就¶
宴勅公預焉舍館旣定數召見咨以治國保民之術十有二月¶
朔旦上謂公曰朕欲天下百姓安生樂業然與我同此心者未¶
見其人何如公奏曰自古聖君有愛民之心則才德之士必應¶
誠而至因厯舉勳賢並用可成國泰民安之効上嘉納之命書¶
諸冊自午未間入承顧問及燈乃退丙辰春正月以老辭夏四¶
<pb:CK-KZ_JY295_02p054b>¶
月至自北庭五月至晦總真閣之北簷無故摧壞六月庚申朔¶
公倦於接應謝絶賓客隱几不言戊寅正襟危坐語左右曰昨¶
夜境界異常吾自知卦數已盡歸其時矣主管教門向已奏聞¶
令誠明張志敬受代餘無可議者翌日悉以符印法衣付之乃¶
留頌順正而化春秋六十有四平昔著述多爲人所持去有又¶
玄集二十卷西遊記二卷行於世公以儒家者流決意學道事¶
師謹與人忠茹葷飲酒之戒涓毫不犯主宮門二十年凡所營¶
繕皆公指授翬飛節比雄冠一時四方信施𡻕入良多悉付之¶
常住一無私積羽化之日衣衾杖屨而已性質直不能曲意順¶
情故謗訟屢興隨卽自解公一不校復以誠信待之方其與同¶
<pb:CK-KZ_JY295_02p055a>¶
舍張君敏之之訣也各言其志敏之卒中詞賦高第而公竟掌¶
道教長春別幾二紀敏之以使北見留隱爲黃冠公兄事如昔¶
并其屬給養之時河南新附士大夫之流寓於燕者往往竄名¶
道籍公委曲招延飯於齋堂日數十人或者厭其煩公不恤也¶
其待士之誠類如此長春道侶不下數百獨能識誠明於齠稚¶
教育成就卒付重任其知人之明又如此故能厯事三朝荐承¶
恩顧雲軿所至傾動南北香火送迎絡繹不絶及聞訃音近者¶
素服長號若喪考妣遠者出迓仙靈爲位以哭可謂其生也榮¶
其死也哀矣庚申夏四月今上嗣登寶位中統辛酉秋八月詔¶
贈真常上德宣教真人號明年夏五月旣望予方逃暑不出誠¶
<pb:CK-KZ_JY295_02p055b>¶
明子携諸執事踵門來見曰先師嗣法有功玄教今厭世幾七¶
年不有以追述其美則門弟子輩俯仰慚怍殆無了期惟先生¶
與師鄰鄉縣熟其爲人敢以斯文請予辭之力不踰月凡三見¶
臨具狀其師之道行及持虛舟道人李鼎之和所爲傳併以見¶
示予觀其行實平美略無織芥譎怪之事乃以予平昔之所見¶
聞併爲次第其先後而銘之銘曰¶
道之爲教基於老氏不肆不耀知足知止性而身之全真則是¶
質而文之真常乃爾粵惟真常系出仙李重陽裔孫長春嫡子¶
笑授弓弦傳法微旨留建棲霞嗣教伊始言必成章動必循理¶
誠以待士廉以律己萬口推尊三朝付倚善始令終榮生哀死¶
<pb:CK-KZ_JY295_02p056a>¶
蒼蒼五華涓涓一水窈兮窀穸閟我冠履付畀得人追書遺美¶
有狀斯述有傳斯紀仙靈雖昇仙聞不已我銘以辭無愧焉耳¶

*** 　　終南山重陽萬壽宮洞真于真人道行碑¶
　　　宣授河南路轉運使兼廉訪楊奐撰¶
盈尺之璧徑寸之珠天下皆知其爲寶也不以藴於山淵而不¶
聞况於人乎東魯宣父炳辟世辟地之訓厯代史臣列隱逸逸¶
民之傳宜乎綿亘千數百載而不廢也僕儒家者流竊有志於¶
史學謹按洞真之行實斯亦古之所謂宗師者歟故碑之無疑¶
師諱善慶字伯祥甯海人高門于公之後祖彥升主好時縣簿¶
考道濟韜光不仕師幼不茹葷長通經史大義雅嗜道德性命¶
<pb:CK-KZ_JY295_02p056b>¶
之學與馬丹陽同里閈大定二十二年丹陽演法於金蓮道場¶
耋稚雲集而師預焉時甫十七矣丹陽見而奇之且嘆曰向畏¶
重陽譴訶頗萌倦弛然得以終其業者彥升力也使是兒入道¶
殆天報乎其家聽執几杖以從再年冬丹陽返真徑造隴州龍¶
門山謁丘長春長春俾參長真於洛陽得鍊心法丐食同華間¶
明昌初長春歸海上囑曰汝緣在汧隴無他往夫人需友以成¶
不可不擇復入秦卜呉嶽東南峯鑿石以處日止一餐凡可以¶
資於道者造次不暫舍絶跡人間七八年迄今目其龕曰于真¶
人洞友蒲察道淵待之如師後創觀汧陽之石門承安中好事¶
者請玉淸額禮體玄大師尋佩受法籙以輔道救物遠近益加¶
<pb:CK-KZ_JY295_02p057a>¶
崇敬泰和三年隴之州將保賜沖虛大師號五年再謁長春啓¶
證心印退隱相州天平山六年長春介畢知常緘示密語督還¶
汧隴仍易名志道師再三敬諾參長生久之道價隆重輝照一¶
時雖黃髮故老自以爲不逮也常謂學仙者存乎積累赴人之¶
急當如己之急八年南征凱還憫其俘纍必盡力購援而後已¶
元光二年隴山亂中太一宮李冲虛聞之舉以自代不起正大¶
改元上悼西軍戰殁遣禮部尚書趙公秉文祭於平涼充濟度¶
師秉文高其節圖像薦諸朝召之又不起二年饑荒或言路直¶
秦岐之咽過客無別𡻕計奈何師曰吾門一見其難而遽如許¶
不廣甚矣言者悚愧未幾秋大熟遷五姓洞真觀環居弗出逼¶
<pb:CK-KZ_JY295_02p057b>¶
中使絡繹不絶起而應之遂領中太一宮事七年河南不雨召¶
近侍護師降香濟源上初期望祀於宮中而臨河阻風鐵劄旣¶
沉斥鼓棹前進登岸風如故立致甘澍特旨褒異兼提點五嶽¶
佑神觀天興二年春京城送𣢾於我朝驛訪高道以師爲之冠¶
秋七月約由中灤渡北邁時苦於餓依附者眾船人疑其有金¶
帛迤邐沿流而下夜將半遇一沙渚委之而去黎明驚濤四涌¶
莫不倉皇失措會八柳樹堤潰乃定徐謂弟子符道淸曰今日¶
之事非爾不能濟道淸秦人不安於水承命捷若神助俄賂二¶
舟馳迓舉脫其厄其臨事如此過魏過魯過趙諸侯郊迎以相¶
躡擁篲以相先玄通子范圓曦方爲人所尊信主東平上淸宮¶
<pb:CK-KZ_JY295_02p058a>¶
聞風虛席引避良有以也乙未秋入燕致祠處順堂下適淸和¶
嗣教門事待之如伯仲丙申燕境大旱而蝗俯徇輿情投符瀘¶
溝乃雨蝗不爲災戊戌夏四月詔天下選試道釋進號通玄廣¶
德洞真真人秋七月掌教李公真常奏請住持終南山重陽萬¶
壽宮適北京留守烏公築全真觀奉之庚子太傅移刺寶儉總¶
管田雄交疏邀師會葬祖庭卽日命駕入關總宮事綦白雲李¶
無欲實綱維之而曹沖和志陽實潤色之丙午夏五月西遊鞏¶
昌以汪侯德臣敦請故也冬盤桓秦亭賓僚劉澤琡王道甯焦¶
澍朝夕左右動靜語默具西州錄丁未春二月還宮張道士來¶
雲中躬拜庭下師堅讓不受執事者曰真人壽垂九秩簪冠滿¶
<pb:CK-KZ_JY295_02p058b>¶
前以此而處淵源之地過矣師曰禮無不答大白若辱廣德若¶
不足老氏有之以丹陽接一童子必答焉忍自尊大耶庚戌冬¶
十月二日沐浴正襟危坐猶平日翌日留頌以寓生不必樂死¶
不必憂之旨曲肱歛息坦然順化春秋八十五後九日葬於宮¶
之西北隅有洪鍾集行於世鎮陽馮侍郎璧傳其事甚悉在汴¶
則尚書左丞張公行信平章政事侯公摯司諫許公古禮部尚¶
書楊公雲翼王府司馬李守節修撰雷淵應奉翰林文字宋九¶
嘉在燕則陳漕長時可呉大卿張侍讀本在關中則參省王輔¶
臣郎中邳邦用講議來獻臣同德寺丞楊天德員外郎張徽中¶
書掾裴憲經籍官孟攀鱗署丞張琚蓋當世景慕者也容力取¶
<pb:CK-KZ_JY295_02p059a>¶
而言詰之哉師間氣天挺謙慈夷粹似簡而不失於倨似和而¶
不涉於流信乎其難名也四方學徒不可勝數雖久於其事者¶
未嘗見喜怒之色形於顏間察其日用之常則寒暑風雨無少¶
變六十八年脇不沾席衣不解帶可謂愼終如始矣與人言惟¶
正心誠意而已至於嗇神頤真之秘苟非其人閉口不吐恐失¶
之强聒也精潔儉素不習而能一履襪之細至經𡻕不易肯以¶
絲毫利諸己耶東徹海岱南窮襄鄧西極洮鞏北際燕遼瑰蹤¶
瑋跡章章可考葬之明年春僕以南漕長告老燕臺無欲子促¶
其徒往返六千里懇徵文石嗚呼玄鶴不來靑山已塵遐想巖¶
扉强勒之銘銘曰¶
<pb:CK-KZ_JY295_02p059b>¶
維道與天初同原方術分裂無乃繁至人躍然起海門丹陽嫡¶
子重陽孫空山大澤環四垣隱几坐觀萬馬奔物生不願爲犧¶
樽火烈始見玉性温西翺東翔動帝閽𡻕旱懷詔濟瀆源洪流¶
怒濤鯨吐吞靈符一擲懾老坤蜚廉馮夷掖雨轅焦穀載沃如¶
平反朝那夜哭戰死魂霓旌豹尾交繽繙楊枝麾灑消沉𡨚隨¶
機應物忘淸渾疾雷破聵電燭昏功成弗居德愈尊上賓碧落¶
何軒軒道路掩面泫宿恩洪鍾叩擊皆玄言包括鄭圃羅漆園¶
陸陶殊派契義敦我舌入筆勢可捫赤書翠琰馨蘭蓀¶
¶
¶
<pb:CK-KZ_JY295_02p060a>¶
* 甘水仙源錄卷之四¶
*** 　　真常子李真人碑銘¶
　　　朝請大夫翰林修撰同知制誥賜紫金魚袋張邦直撰¶
學道之難大要有三一曰悟理二曰弘教三曰付畀得人能備¶
是者其真常真人乎真人之所學卽世之所謂全真者也是道¶
之傳古所未有倡始於重陽王君門弟子得其傳者馬丹陽玄¶
寶洎其室孫淸淨不二譚長真通正劉長生通妙邱長春通密¶
王玉陽體玄郝廣甯大通七人而已厥後學者徧天下無慮數¶
千萬人而習他教者爲衰嗚呼盛哉真人之時馬已謝世而邱¶
劉王郝尚無恙真人厯扣四君見者皆以爲可教乃抽關啓鑰¶
<pb:CK-KZ_JY295_02p060b>¶
不少靳固真人會集微妙淵停海涵無一不具由是心益明了¶
而其道坐進矣性好山林乘興卽往然未嘗留滯一處始在燕¶
薊間尋之登之萊之嵩之河秦旣而卽大梁之丹陽觀居焉所¶
至則徒眾奔走往來願受教門下者無虛日真人一皆接納飲¶
食教誨略無倦容故人人咸自以爲有得而依歸之誠益堅真¶
人一日遣人詣郿之五姓邀甯海于公伯祥主中太乙宮且曰¶
于吾友也風神灑落識度夷曠衣褐懷玉而不願人知蓋吾先¶
師長春子所密授者他日興吾教者其斯人歟及癸巳之春大¶
朝遣使徵真人旣受命治裝行有日忽顧謂其眾曰天將興治¶
古之道而吾不及見吾向所以邀于者正謂今日也遂以後事¶
<pb:CK-KZ_JY295_02p061a>¶
付于而問曰日景午未侍者曰午矣乃枕肱而逝享年八十有¶
三真人德興人諱志源李其氏真常蓋邱師所賜號云其他神¶
異之事當世名公鉅人載之詳矣故不復具系之以銘曰¶
維昔重陽倡此全真孰承孰傳作者七人迨及真人會同諸師¶
微顯闡幽于南之陲聲聞於天大朝來徵受命旣還忽焉遐登¶
真人嘗云甯海之于他日興教在斯人歟出言必酬如響應聲¶
所以前知得於至誠維生有聞維後有傳槩之古人不幾乎全¶
夷山之陽汴水之湄刻我銘詩以求厥垂¶

*** 　　離峯子于公墓銘¶
　　　遺　山　元　好　問　　　撰¶
<pb:CK-KZ_JY295_02p061b>¶
有爲全真之言者衞致夷狀其師離峯之行請予爲墓道之碑¶
曰始吾離峯子事長生劉君年未二十便能以苦自力丐食齊¶
魯間雖腐敗委棄蠅蚋之餘不少厭不置廬舍爲定居計城市¶
道途昏暮卽止風雨寒暑不卹也吾全真家禁睡眠謂之鍊陰¶
魔向上諸人有脇不沾席數十年者吾離峯子行丐至許昌寄¶
嶽祠通夕疾走環城數周日以爲常其堅忍類如此嘗立城門¶
之側有大車載藁秸而過藁觸其鼻忽若有所省懽喜踴躍不¶
能自禁爲一老師鎻閉空室中三日乃止初不知書自是日誦¶
數百言有示老莊者隨讀隨講如迎刃而解不數年徧內外學¶
作爲歌詩伸紙引筆初若不經意皆切於事而合於理學者至¶
<pb:CK-KZ_JY295_02p062a>¶
今傳之爲人偉儀觀器量寬博世俗毁譽不以關諸心獨於周¶
急繼困恒若不及也南渡後道價重一時京師貴遊聞師名奔¶
走承事請爲門弟子者不勝紀正大中被旨提點亳州太淸宮¶
賜號紫虛大師離峯子之生平如此門人輩將以葬師洛陽長¶
生觀吾子嘗許以銘幸卒成之予在三鄉時蓋嘗見離峯子於¶
眾人之中及官東南離峯子樂與吾屬遊思欲扣其所知而未¶
果也且衞求予文有年矣今復自聊城走數百里及於濟上待¶
之者又數月病予懶於筆墨若謂有疑於師者然予於離峯子¶
何疑哉予聞之今之人全真道有取於老佛家之間故其寒餓¶
憔悴痛自黔劓若枯寂頭陀然及有得也樹林水鳥竹木瓦石¶
<pb:CK-KZ_JY295_02p062b>¶
之所感觸則能穎脫縛律自解心光曄然普照六合亦與頭陀¶
得道者無異故嘗論之夫事與理偕有是理則有是事然亦有¶
無是理而有是事者予撰夷堅續志有平居未嘗知點畫一旦¶
作偈頌肆口成文深入理窟者三數人黥卒販夫且然况念念¶
在道者乎張內翰敏之離峯子之舊敘其歌詩曰師自以其言¶
爲道之棄物今所以傳者欲知此老林下百眠塵中幾蛻耳又¶
曰悠然而風鳴汛然而谷應彼區區者或以律度求我是亦按¶
天籟以宮商責渾沌之尠丹青也吾友孫伯英河洛名士在太¶
學時出高獻臣之門若雷希顏辛敬之劉景玄皆天下之選而¶
伯英與之遊頭角嶄然不甘落其後一見師卽北面事之竟爲¶
<pb:CK-KZ_JY295_02p063a>¶
黃冠以殁張予所敬而孫所愛也二君子且然予於離峯子何¶
疑哉乃爲銘離峯子諱道顯出於文登于氏初隱觀津女几之¶
桃花平過洛陽得其師劉君舊隱葺居之是爲長生觀住太淸¶
三年避壬辰之兵於盧氏漆水公迎置鄧下俄以疾終春秋六¶
十有五離峯子其自號云銘曰¶
分食雞豚託處鼯蛇視身寇讐自干罝羅樂有加耶年可退耶¶
所持者狹而所獲奢耶豈無考槃在澗之阿木茹草衣召來天¶
和急而張之弦絶奈何學道之難成使人咨嗟曰婦姑勃蹊交¶
喪則多千日之功或棄於毫末之差彼避險而就夷背實而趨¶
華拱璧以先駟馬不免於盜夸若人者不潰於流不磷於磨始¶
<pb:CK-KZ_JY295_02p063b>¶
於同氣關弓終以大方爲家顧雖蛻骨於此安知其不冠靑雲¶
而佩飛霞也耶¶

*** 　　弘玄真人趙公道行碑¶
　　　翰林待制知制誥兼修國史李謙撰¶
弘玄真人仙蛻之七十年至元庚辰春嗣法孫刑默庵道安託¶
終南重陽萬壽宮宗主天樂真人李道謙狀其行實遣弟子至¶
京師以道行碑爲請推本源委乃敘而銘之按真人諱悟玄字¶
子深姓趙氏出臨潼之零口民家在孕十有二月生於金天德¶
元年驚姜之夕室有光燁然父母異之早孤事母魏以孝謹稱¶
性冲澹屏棄外慕旣冠讀書通大義時全真教始興真人聞而¶
<pb:CK-KZ_JY295_02p064a>¶
嚮焉會第一代重陽公謝世丹陽馬公扶護而西道出零口真¶
人迎館於家禮敬備至丹陽觀其有受道之器與之語遂相契¶
翌日遇丹陽行丐長安市真人出貨泉百緡饋之歸謂母曰人¶
生幾何汨没一世間徒勞人耳不若鄙遠俗務棲心玄門可以¶
悟理可以明性可以達道母曰果若有志吾與偕往乃舉家入¶
道訪丹陽於終南之劉蔣師事之親炙日久丹陽教以息心養¶
性之術浸有所得長安人趙恩虛第宅以請乃築爲環堵師弟¶
子入居其中今蓬萊觀是也宴坐數𡻕心境澄徹至理貫融得¶
丹陽之學爲多其後丹陽東遊有稷山段明源者復究玄旨丹¶
陽喜曰關西已有趙悟玄河東又得段明源吾教得所傳矣是¶
<pb:CK-KZ_JY295_02p064b>¶
後關中之人攀挹道譽以不得參接爲恨邠州淳化李氏築爲¶
精舍廷真人以居因剪柏四枝手植於庭且口占數語以道其¶
樹善本之義柏遂生迄今茂盛泰和中樊川雒六郎者事真人¶
執禮恭甚其弟某家居城中屢於茶肆見一道者居座傍暇日¶
謁其兄來樊川聞真人爲兄所禮敬也同往拜之閱其貌則茶¶
肆常見者因以語兄知真人未嘗出大加敬信遂割別墅朱陽¶
村之柏坡爲真人築庵之地庵成命曰全道又謂弟子然逸期¶
曰京兆延祥觀道祖玄元示跡之地曩者丹陽師已築堂其側¶
他日必爲崇福道場汝可居之真人時亦往來其中𡻕增月葺¶
今爲名觀大安壬申春真人拜掃先塋諸弟子皆從中路聞虛¶
<pb:CK-KZ_JY295_02p065a>¶
空有聲如樂音合奏從者皆聞之真人因作歌詞以志其異僅¶
成半篇命弟子魯現琦識之時弟子李道寶自洛西還道中忽¶
與真人遇且曰汝當速行吾其逝也言終不見至陜復遇真人¶
曰向嘗作歌詞未終篇今足成之汝其無忘道寶至湻化真人¶
已返真矣道寶爲諸弟子言所見舉其詞合現琦所識遂成全¶
篇眾皆駭異真人閱世六十有三年自號了真子明年葬柏坡¶
之全道庵同知平涼府事楊公庭秀實誌其墓國朝掌教宗師¶
淸和尹公拜祠下嘆其崖巓峻狹不足以容廣厦命其徒芟夷¶
坡之下而改作焉額曰翠微宮尊之也真常李公奉朝命追贈¶
今號曰弘玄真人真人邃於玄學所謂修丹養性黃庭內外景¶
<pb:CK-KZ_JY295_02p065b>¶
之說得之於心宣之於口皆成詠歌有曰九九詩無生吟具載¶
仙梯集傳於道流山東諸郡目真人曰小丹陽初真人居澧西¶
嘗晨起呼眾曰三十年後玄教大興當有宗師闡化門人徧天¶
下汝等其勉之及長春邱真人赴太祖聖武皇帝之召竟如其¶
期咸以爲至誠前知靜而能應云門弟子甚眾其尤賢而有道¶
者曰淸貧子王德遇洗燈子然逸期明微子王志淸嗣淸貧者¶
曰呂志真嗣洗燈子者曰張道性明微子度李志久方主翠微¶
宮事銘曰¶
道家者流祖玄元太虛爲室靜爲門靈襟不受塵翳昏擴然洞¶
見天地根厥初濫觴發真源季世遂有支流分禬禳科禁何紛¶
<pb:CK-KZ_JY295_02p066a>¶
紛玄元至教幾湮淪全真之興百餘年弱而能强謙而尊無爲¶
而爲妙用全不言而言真理存重陽而下數散仙翼賛其道能¶
弘宣就中丹陽得真筌誰能繼之曰弘玄妙齡不著愛欲纏逃¶
人逕入終南山環堵宴坐百慮捐天光內照如澄淵關中道譽¶
芬芝蘭捐貲割土爭招延築庵要結香火緣嗣法有人今再傳¶
淳化之柏高參天翠微之宮矗雲煙御風乘氣返自然惟餘勝¶
跡光樊川¶

*** 　　終南山碧虛真人楊先生墓銘¶
　　　翰林修撰嘉議大夫同知制誥上輕車都尉彭城郡開¶
　　　國伯食邑七百戸賜紫金魚袋劉祖謙撰¶
<pb:CK-KZ_JY295_02p066b>¶
明昌初僕時年十四五就學於長安聞得道羊皮先生已羽化¶
于府署之宣詔廳復有紙襖先生居焉數數見之方稚蒙未能¶
知其異人泰和之末得官有扈或言楊碧虛者傳王祖師之道¶
名振關中乃向所謂紙襖先生也先生名明真其號碧虛子耀¶
州三原趙曲里人家世爲農兄弟四人俱入道先生其伯也仲¶
曰守珪餘俱早世先生始從馬丹陽學復詣山東見邱王諸師¶
由宣詔廳往來南山承安泰和間徒眾頗多歸之適陜右二統¶
帥俱皇族相繼師禮焉運使嘉議高公忽病心痛治莫能效先¶
生爲布氣按摩立愈有詩十絶爲謝先生素不識書口占賡酬¶
略不停思高大異之嘗云先生獨傳祖師心要紙襖草履土木¶
<pb:CK-KZ_JY295_02p067a>¶
形骸或歌或舞或類狂癡曾以養生安心術相授其爲宦貴士¶
流尊禮如此道俗景仰隨問隨答頃刻詩頌積疊人人滿意正¶
大二年淸明日語門人李志常卽祖墳預建壽塔果以十年六¶
月無疾而逝享年八十集所爲歌詩餘三百篇目曰長安集先¶
是其仲守珪受印可於先生遂居鳳翔一日求木於前知府术¶
虎公旣瞑目門人歛焉郡人驚異觀者萬計二道人因忿爭於¶
前久之不解忽聞擊木聲舉蓋再起讓曰若輩將賣我作利賂¶
耶速蓋棺將無人矣葬後不數日北兵奄至城扉果闔於是郡¶
人始悟事見定海節度使盧通議墓碑云嘻一門而二達者異¶
哉志常以師之擴獨未有銘見請宜銘¶
<pb:CK-KZ_JY295_02p067b>¶
世人憧憧名利場體便綺紈味膏粱氣不內充性則戕一真忽¶
焉散微茫反以紙襖爲猖狂誰知懷玉終煌煌倒持陰陽長不¶
亡飛上神京朝玉皇守爐鍊丹曾竊嘗其徒今有李志常¶

*** 　　終南山全陽真人周尊師道行碑¶
　　　筠溪天樂道人李道謙撰¶
至元甲戌𡻕秋九月壬午終南山重陽成道宮提點呉志恒來¶
劉蔣祖庭之筠溪再拜稽首曰我先師全陽周君道高德著福¶
大緣深願得子之文刻石以傳來世余以不敏辭而弗許也謹¶
按藏室所收金蓮記及崆峒李公君瑞作師墓銘并向者洞真¶
真人于君常談師之言行而編次之師姓周氏諱全道世爲古¶
<pb:CK-KZ_JY295_02p068a>¶
幽之巨室亂後譜牒遺墜故世系莫得其詳生於皇統乙丑十¶
二月二十二日自幼語默進止若成人狀貌奇古神情雅澹夙¶
喪其父生理蕭索竭力以事母母忽感奇疾百療不愈師割股¶
與藥同進厥疾乃瘳鄉黨以孝聞年及冠里人有以子妻之者¶
師婉其辭而卻之及母氏之終天也哀毁過禮幾於滅性嘆曰¶
吾嘗聞道家有言一子進道九祖登仙欲服罔極之恩無踰於¶
此時大定癸巳𡻕聞丹陽宗師環居終南祖庵弘演真教師徑¶
詣席下求受道要丹陽納之俾與弟子列自薪水舂爨皆使親¶
厯師恭服勤勞數年匪懈丹陽察其有受道之志一旦召入環¶
室付之真訣及賜以全陽子號師旣得法克己鍊心行其所受¶
<pb:CK-KZ_JY295_02p068b>¶
如是又數載合堂雲眾莫不服其踐履之實無幾何丹陽謂曰¶
邠近邊鄙教化難通汝當往居以弘吾道師承命而行卜庵玉¶
峯山下頤神養浩積德累功與人子言教之孝與人弟言告之¶
順貪者誨以廉懦者諭以立各因其根性淺深皆蒙啟發至於¶
疲癃殘疾惸獨鰥寡而無告者收養於庵中由是閭里士庶日¶
益敬仰邠人爲之遷善壬寅丹陽鶴馭東歸師每至淸明必躬¶
詣終南祖庭致祭𡻕以爲常貞祐間𦍑人陷邠師亦在虜中雖¶
被俘縶其精進道業略不少渝羌識其爲異人遂釋之厥後四¶
方來詣門請益受教者奚止滿戸外之屨度弟子僅千人俱令¶
各立方所誘掖後進元光末尚書左丞張公信甫出鎮邠郡素¶
<pb:CK-KZ_JY295_02p069a>¶
忌師名一日詣庵叩其所修師告以道德性命之理公喜其誠¶
出而語人曰周全陽有道者也翌日設齋仍贈以袍履時遣人¶
候問起居師亦嘗往來寓居長安縣之漢高祖廟統軍完顏公¶
待以師禮正大戊子復還邠以十月十有七日命眾作齋召嗣¶
法門人圓明子李志源洎諸上足囑之曰終南南時村活死人¶
墓祖師開化鍊真之地吾欲增葺以彰仙跡奈世態如此不可¶
强爲也他日昇平之後汝輩各當勉力以成吾志言訖命侍者¶
焚香令眾誦淸靜經師危坐澄聽甫竟三過枕左肱而逝春秋¶
八十有四葬於玉峯庵側士人王才卿者與師爲莫逆友時仕¶
慶陽方天兵圍城甚急忽夢師布衣藜杖造門而至曰吾今特¶
<pb:CK-KZ_JY295_02p069b>¶
來與公相別軒冕倘寄不堪久戀此身一失再得實難珍重而¶
去未幾圍解王乃訪人始知師入夢告別之日乃返真之辰也¶
遽解印綬黜妻子樂道以終其身先承安戊午𡻕東魯鄆城縣¶
洞虛子張志淵者嘗兩夢神人持白刃叱之曰爾年將盡胡爲¶
不參師學道以脫速死耶旣覺心神恍惚因詣郭西郊行以暢¶
其情適見一道者麻衣草履軀幹魁偉飄然西來就而言曰汝¶
有宿緣故來相接卽於道傍樹陰教以烹鉛鍊汞密語及解以¶
麻絛贈之且曰敬之哉無忘吾訓三十年後當有吾門弟來此¶
與汝相會是時汝得與師真共結大緣矣張問其姓名答曰吾¶
關中周全陽也俄失所在張乃警悟遂易衣入道後於濟州剏¶
<pb:CK-KZ_JY295_02p070a>¶
白雲觀度門弟數百人悉立庵觀於齊魯之間壬辰六軍下河¶
南李圓明挈眾北渡於東河縣築棲真觀居之張聞往見告以¶
向日遇師之故圓明出師畫像示之張焚香致拜曰此正吾曩¶
者所遇師也卽遞相印可以圓明爲道兄焉乙未關中甫定圓¶
明追念師之遺命率法屬門眾百餘西歸於南時剏重陽成道¶
宮張洞虛屢輦金幣以資其用不十載雄構壯締庨豁可觀辛¶
丑春淸和真人會葬祖師畢命門人捧師仙柩葬於劉蔣之仙¶
蛻園壬子常教真常李君奉朝命追贈全陽廣德弘化真人號¶
師仁慈憫物惠愛困窮處已儉薄而厚於施設每以謙沖自守¶
不恃其成而居物先其嗇氣頤神之妙乃平日素習雖須臾不¶
<pb:CK-KZ_JY295_02p070b>¶
少替迨乎應緣扶教則任物之自然而門徒輻集權貴欽崇非¶
以計謀而致其事仙宮道觀所在俱有成績兀坐終日望之儼¶
然而不見惰容及其卽之熙然如陽和生物使人虛往而實歸¶
老氏之三寶南華之真人行師兼而有之可謂聖門之達者歟¶
系之以銘曰¶
嗟若全陽玄門之綱天姿英偉上性昭彰松筠節操鐵石肝腸¶
釋塵緣而求道要適玄化之浸昌三髻宗師授以靈章心淵而¶
明氣大而剛神宇泰定發乎天光七載而心符聖教九年而妙¶
契真常承命而行演道故鄉邠人先饋奚啻五漿示神變而驚¶
張入夢魂而別王駕一氣之鴻濛恣八表以翱翔遊紫府宴華¶
<pb:CK-KZ_JY295_02p071a>¶
堂朝上帝禮元皇混太虛以莫測齊浩刼以無疆門徒道友思¶
之不忘構祠而設像暮燈而朝香紀遺烈而刻貞珉將爲萬世¶
而傳其芳也¶

*** 　　普照真人玄通子范公墓誌銘¶
　　　上　  黨　  宋　  子　 貞　　撰¶
公諱圓曦姓范氏號玄通子甯海人性有夙慧能紀始生時事¶
少長見屠豕遂不茹葷居母喪露處墓側父喪具凶服日一往¶
雖大風雨不避幼業儒喜涉獵書傳務通大義而已年十九從¶
郝太古學爲全真太古深器之潛授祕訣且屬以觀事常住多¶
羨餘幾十萬緡聽其出入不問太古尋順世餘眾利其財謀欲¶
<pb:CK-KZ_JY295_02p071b>¶
害公公聞而笑曰吾爲眾守耳何至如是卽并管鑰以付拂袖¶
如膠西屏絶世慮自閉環室中究其所謂精氣神之學繼徙密¶
州州人大加敬信貞祐初紅寇起東海富人多以財寶寓公城¶
破寇入公度不可保乃盡出所有以啖渠帥老幼獲免者甚眾¶
寇退遺民奉公爲主復爲城守先是有詔能完復一州一縣者¶
名就拜其州縣長官已而命下公力辭之曰道人得此安用改¶
賜普照大師本州道正受之山東益亂由東平入覃懷登太行¶
下遼山以達邢臺時邢臺已歸命遂屬國朝尋遷趙州築環堵¶
不出居一𡻕聞邱長春奉詔南下詣謁於燕山大蒙印可俾充¶
河間真定等路道門提點武仙之變挈徒走泰山丙戌東平大¶
<pb:CK-KZ_JY295_02p072a>¶
行臺嚴公迎修上淸萬壽宮署道教都提點時遣人候起居或¶
就諮訪禮意勤縟莫與爲比公亦論列利害不屈左右行臺之¶
政多所裨益積十有二年宮事稍就緒乃東遊海上謁太古祠¶
及一覲先壠徑詣真定築太古觀又修趙州之天甯觀時時往¶
來其間戊申朝命加賜玄通廣濟普照真人牢讓不受是𡻕遊¶
關中祀重陽祖師於終南秦隴帥太傅濮國公素蹇傲未嘗下¶
士見公不覺膝屈三返致疏請提點重陽萬壽宮公辭以年老¶
不任應接帥檄關吏不令出公不得已爲之住持纔半載假以¶
行緣諸方復還真定未幾會葬源明真人李志源於有莘歸次¶
大名一日晨起盥潄畢忽謂眾曰吾今日以往更不度人日始¶
<pb:CK-KZ_JY295_02p072b>¶
中奄然長逝平昔嘗語人曰從上諸師多淹疾累久不得速去¶
甚不快人意或曰師能之乎公曰令汝看至是果然𡻕在己酉¶
十月二十五日也享年七十二門人王裕中等輦其柩歸東平¶
卜以明年二月二十五日葬於上淸萬壽宮之翛然堂以子貞¶
嘗辱知於公懇求乞銘公爲人開朗尚義汲汲於濟物而疾惡¶
之心太重若將有志於世者閒暇談笑亹亹可愛一有不合則¶
面折力爭雖毫髮不貸要之胸中無滯礙故言雖切直人不以¶
爲訐與人交必盡誠振乏急難輕財如糞土樂從士大夫遊汴¶
梁旣下衣冠北渡者多往依焉尤邃於玄學神怪幻惑之術略¶
不掛口其嘗受戒籙稱爲門弟子者不可勝計四方請益之士¶
<pb:CK-KZ_JY295_02p073a>¶
多乞爲歌詩及其手字公布紙落筆動數百幅殊不致思而文¶
彩可觀得片言隻字皆藏之十襲以爲祕寶所至之地則候騎¶
絡繹幢蓋塞路馬首不得前自郡守縣令而下莫不奔走致敬¶
北面師事其爲時所重如此銘曰¶
三山無跡雲海昏海上渺渺餘仙源篤生異人弘妙門太古嫡¶
嗣重陽孫淸談揮塵玉屑噴戲墨落紙銀濤翻窮殫聖奧角與¶
根餘子不得窺其藩姝姝暖暖蓬艾繁竊取温飽幾穴垣鵬化¶
甯知北海鯤麾斥八極恒孤騫退身閑居道愈尊所在請益如¶
蜂屯百𡻕厭代歸朝元羽輪飈車閬復崑昭昭中有不亡存惠¶
子已矣誰與論爲公作詩銘九原亦以發予之狂言¶
<pb:CK-KZ_JY295_02p073b>¶

*** 　　棲雲真人王尊師道行碑¶
　　　翰林學士承旨資善大夫知制誥兼修國史王鶚撰¶
今上皇帝卽位之二年稽古建官百度具舉內嚴省署外列監¶
司班慶賞以酬勳庸錫嘉名以尊有德越八月之望中書丞相¶
奏全真老宗師王棲雲操行純正海內欽崇宜降璽書以彰寵¶
數制可特賜號惠慈利物至德真人命下之日四方萬里聞之¶
莫不感悅知其錫予允當師真得人也師法諱志謹占籍東明¶
之温里家世業農富而好禮師生體異夙有道緣甫冠將娶不¶
告而出徑趨山東路聞太古廣甯真人演教甯海執弟子禮久¶
之緣熟漸次親灸口傳心受凡得一語銘諸肺腑自是日益修¶
<pb:CK-KZ_JY295_02p074a>¶
進大蒙印可逮廣甯仙蛻隻影西來壞衲破瓢首蓬面垢行不¶
知所之止不知所爲人役之笑而往人辱之拜而受韜光晦跡¶
未有識其爲道者尋值兵饑盜賊蜂起民皆潛匿師遭執縛將¶
殺而烹之神色不變言辭慷慨略無懼容羣盜知其異人而釋¶
之亂甫定從長春真人北遊燕薊徜徉乎盤山西澗之石龕草¶
衣木食若將終身焉諸方學者日來質疑由是道價愈增令聞¶
遐播然猶執謙樂居人後長春仙去方出經行不喜置鉢囊拄¶
杖盛暑不笠不扇嚴冬不裘不帽沿身之外無長物人有以財¶
物獻者雖勉受之過目不問後遊諸方到卽緣契興建琳宇在¶
處有之所至泰然不以舊新介意住雖久去不回顧暫憩朝夕¶
<pb:CK-KZ_JY295_02p074b>¶
亦猶久寓之安車轍所經願爲門弟子者動以千數達官著姓¶
白叟黃童山林緇素之流閨闈笄緫之子莫不羅拜於前其爲¶
世景仰如此凡了童之拜師卽答之或問之則曰凡隸玄門皆¶
太上之徒吾之昆季也天下之患莫大乎傲慢輕易道性人人¶
具足奚分長幼乎聞者嘆服平居澹泊不事華飾惟祭饗高真¶
色色莊嚴未嘗以爲過雖金冠玉珮鶴氅鳳履服之不辭也設¶
醮之際屢致休禎或鸞鶴翔空或風雨應期隱而不言不可殫¶
紀𡻕戊子經鎮市帥曹德祿邀師作黃籙大齋遠近會者不下¶
數千其井僅供二三十人德祿憂之請于師師命具茶果躬祭¶
井上以淨席覆之厯一晝夜而後啟其泉洶湧用之不竭醮已¶
<pb:CK-KZ_JY295_02p075a>¶
復初四方傳誦師不以爲異或詢其故師曰無他彼以誠告我¶
以誠應誠意交孚天地可通况其餘乎聞者愈服其感應不可¶
備錄初重陽真人西歸契丹陽輩四子傳道於汴之逆旅主人¶
王氏不禮反謗毁之重陽曰吾居之地他日當令子孫卜築於¶
此主人以爲狂未幾重陽登仙後六十有四年汴降師挈其徒¶
跡其地不十數年殿宇壯麗氣壓諸方識者知重陽之言始驗¶
師亦不以爲功曰諸人之力也凡所興工皆聽自願不强率不¶
責辦故人樂爲之用中統癸亥夏六月己酉朔晏坐方壺不語¶
不食門弟子怪問其故但閉目凝神指虛空而已及沐浴安寢¶
靜聽不聞呻吟之聲熟視不覩屈伸之跡門眾環侍不敢少離¶
<pb:CK-KZ_JY295_02p075b>¶
叱之曰汝等各幹自己正事去越十有七日乙丑盤桓枕肱晏¶
然而逝春秋八十有六傾城號泣三日遠近訃聞皆爲位以哭¶
事之如生其至誠感人又如此師雖不看書所行皆合理事所¶
言唯真實語動與二篇四輔相契有一毫利人利物卽自爲之¶
向在特室環堵中如對千百人無做作無縱恣無褻慢日日如¶
是𡻕𡻕如是所謂獨立而不改周行而不殆惟師有焉師慈以¶
利物儉以律身謙以自牧老氏之三寶師能保之所以上格天¶
心下孚人望嶷然爲一代宗師學者瞠乎其後而有不可及焉¶
𡻕閼逢困敦正月朏師之門人論志元魏志言持師行狀洎提¶
點張志格李志居書不遠數千里乞銘於予予於師鄉里也同¶
<pb:CK-KZ_JY295_02p076a>¶
宗也昔予待罪翰林稔師之名限以南北未之獲見北渡後始¶
識於燕予不知宗屬近遠以年長一紀拜之師亦答拜比年數¶
數會晤時辱見臨情話終日予乘間問之曰師年八十宜深居¶
簡出坐以傳教使問道之人香火來不亦重乎顧區區普受人¶
請車無停轍人無甯跡毋乃涉於輕易耶師應之曰渠書生也¶
凡在交際宜有分別我全真者流不敢失前輩遺躅富貴者召¶
之亦往貧賤者召之亦往一日十請亦往千里來請亦往急於¶
利人所以不敢少安以自便耳又問師所至日書法名不知其¶
數不詢其人不考其素其中豈無惡少博徒無乃爲累乎師曰¶
全真化導正在此耳使朝爲盜跖暮爲伯夷則又何求雖千百¶
<pb:CK-KZ_JY295_02p076b>¶
一人亦化導之力也予聞之喜甚知師之心天地之心父母之¶
心也後之學者欲吾師之真師之全一編語錄求之有餘師予¶
衰朽之人忝居翰職應制之外不宜爲人作文字帷師以同里¶
同宗之分而掌教誠明真人亦爲言之義不容辭乃爲書其大¶
槪拜手稽首而爲之銘銘曰¶
玄元至德澹乎無爲支分派別橫流四馳天授全真障而東之¶
作者七人爲百世師粵有廣甯號稱鐵面棲雲入侍久經鍛鍊¶
隻影西歸一無健羨白刃交前神色不變北遊燕薊養浩盤山¶
學者方來日叩玄關爾言雖答予心自閑長春仙寂遊戲人間¶
睠惟汴梁重陽蛻息大建朝元翬飛雉翼不自爲功歸之眾力¶
<pb:CK-KZ_JY295_02p077a>¶
名飛九重爾書褒德八十有六聊以應緣密承道廕在處百千¶
一聞訃音泣涕漣漣付畀如常教得所傳惟師之行光乎道紀¶
惟師之名達乎萬里堂堂一碑未盡其美我銘以辭無愧焉耳¶

*** 　　應緣扶教崇道張尊師道行碑¶
　　　承事郎太常博士應奉翰林文字孟棋撰¶
廣哉道之爲用巨無不包細無不入後玄元之跡千八百年黃¶
其冠鶴其氅以五千言爲宗者不可勝紀而全真之教獨能大¶
振玄風會眾流而爲一夷考其行豈無所本而然哉當乾坤板¶
蕩之際長春老仙徵自海濱首以好生惡殺爲請一言之功旣¶
足以感九重而風四海又侍從之士十有八人皆英偉宏達道¶
<pb:CK-KZ_JY295_02p077b>¶
行純備或心膂之或羽翼之欲玄風之不振眾流之不一不可¶
得矣故應緣扶教崇道大宗師十八人之一也宗師姓張氏諱¶
志素號谷神子睢陽人震肅之際母夢衣冠丈人以芝見授明¶
日誕師及長風儀秀整遇異人飲之以酒襟靈頓悟有瀟灑出¶
塵之想遂拉同志謁長春真人於東萊長春嚼齒大罵漫不加¶
省二三子大懼皆逡巡遁去師留請益恭長春噱然笑曰孺子¶
可教遂以備庖爨之列始於侍海嶠之遊赴龍庭之召迄於環¶
西域之轍稅燕城之駕艱關數萬里首尾四十年周旋供養未¶
嘗失長春旨意暫違几杖輒有如失一手之喻長春羽化淸和¶
真常二真人嗣教師一居提點之位一錄中都路道教事眾務¶
<pb:CK-KZ_JY295_02p078a>¶
鱗集他人若不可措手師處之常有餘裕旣而應北諸侯之聘¶
演教白霫門徒琳宇燦然改一方之觀時譙郡玄元祖庭久廢¶
於兵僉以興復爲難誠明真人念獨師可辦尺書加幣改白霫¶
之轅而南之居十餘年殿堂廊廡合百餘楹彩碧一新郡上其¶
事有詔特加擁衞仍錫今宗師之號至元五年十二月屢有光¶
自頂出氤氲徹於空際一日語其徒曰長春有閬風之召遂沐¶
浴具衣冠而逝壽八十有一嗚呼異哉師有才略幹局遇事必¶
成文章技術靡不兼善故訃傳之日咸有道林憔悴之嘆雖然¶
此奚足以知師蓋大方之家以心爲死灰以形爲槁木黜聰明¶
去健羨至於㗳焉隱几不知有己而後已師至人也豈獨異夫¶
<pb:CK-KZ_JY295_02p078b>¶
是哉但真光內映心與天遊物交於前一與之淵默一與之波¶
流發於外者不得不爲賢智事業輿人蚩蚩語其渺冥恍惚之¶
妙不可得而致詰特以土苴見稱耳觀谷神子者能以此言求¶
之庶乎其不繆矣一日住持太淸宮提點李志祕狀師生平用¶
道教提點劉公之命以紀述爲請義不可讓遂約其所說而書¶
之至元九年春謹記¶
¶
¶
¶
¶
<pb:CK-KZ_JY295_02p079a>¶
* 甘水仙源錄卷之五¶
*** 　　玄門掌教宗師誠明真人道行碑銘¶
　　　翰林學士嘉議大夫知制誥兼同修國史王磐撰¶
師姓張氏諱志敬字義卿燕京安次人幼淸臞骨骼巉巖寡言¶
笑不喜葷茹見道士輒懽喜迎接聞讀道經則諦聽不忍去父¶
母相謂曰此兒其有方外之宿緣乎八𡻕送入長春宮禮真常¶
李真人爲師給使左右朝夕未嘗離真常本儒者喜文學而師¶
性敏悟善誦習工書翰又謹飭如成人故真常愛之特異恕齋¶
王先生以詩名當世而淸高絶俗棲止道宮真常命師從之學¶
方丈西有堂曰萃玄側有小樓積書萬卷人莫能到真常以鎖¶
<pb:CK-KZ_JY295_02p079b>¶
鑰付師恣所窺覽師資稟旣異所以涵養成就之者又有本源¶
宜其所造超詣而不凡也甲寅𡻕以師提點教門事後兩年真¶
常示化易簀之際眾以後事爲請真常曰志敬在諸君何慮焉¶
哭臨旣畢眾環師而拜內外翕然欽服中統三年朝廷賜之制¶
書其詞曰玄門掌　教真人張志敬自童子身著道士服志行修¶
潔問學淹該甫踰不惑之年純作難能之事增光前輩垂法後¶
人可特賜號光先體道誠明真人尚服新恩益堅素守至元二¶
年聖旨就長春宮建設金籙大醮三千六百分位行事之日有¶
群鶴翔舞下掠壇墠去而復來者累日天子嘉之賜師金冠雲¶
羅法服一襲仍命翰林詞臣作瑞應記刻之碑石嶽瀆廟貌罹¶
<pb:CK-KZ_JY295_02p080a>¶
金季兵火之餘率多摧毁內府出元寶鈔十萬緡付師雇工繕¶
修師擇道門中廉潔有幹局者量工役多寡給以錢幣使各任¶
其事或剷瓦礫而更造或補罅漏而增修凡再易寒暑四嶽一¶
瀆五廟完成盡還舊觀方將礱磨貞石敘聖代尊崇祀典祇敬¶
山川興壞起廢之盛美而師忽感微疾以至元七年冬十一月¶
十有七日化享年五十有一京師士大夫遠方道俗奉香火致¶
奠禮者填塞街陌累月不已噫全真之教以識心見性爲宗損¶
己利物爲行不資參學不立文字自重陽王真人至李真常凡¶
三傳學者漸知讀書不以文字爲障蔽及師掌教大暢玄旨然¶
後學者皆知講論經典涵泳義理爲真實入門當嗣法之初先¶
<pb:CK-KZ_JY295_02p080b>¶
輩師德存者尚多師以晩進躐出其上中心不能無少望焉師¶
德度深厚氣貌温和頽然處順不見涯涘疆悍者服其謙恭驕¶
矜者慚其退讓故初雖少咈久乃怗然加以持身精謹遇物通¶
方京師賢士大夫及四方賓客所與遊者靡不得其懽心至元¶
九年三月三日葬五華山道院東襄事畢提點劉志㪟持行狀¶
致嗣教真人王志坦之命來求文謹次第其行實之大略而繫¶
之銘辭銘曰¶
降衷秉彝同此天有生具足都渾全知誘物化中變遷大樸乃¶
始淪虧偏爰有至人起秦川不修不爲口忘言希風遠曁東海¶
壖一驅學者歸湻源流傳四葉道愈妍嗣教乃得誠明賢誠明¶
<pb:CK-KZ_JY295_02p081a>¶
早有靑霞志善根宿植資稟異髻了初入長春宮三千道流仰¶
標致萃玄堂深人絶跡戢戢千函鎻幽祕師持管鑰恣披番萬¶
卷汪洋在胸臆捷趍徑造浪苦辛博中得約道乃眞眞常門人¶
徧天下齒尊緣熟非無人一朝順化拂衣去心傳密授惟師親¶
將壇高築拜韓信千古盛事驚三軍學道由來在心悟行輩不¶
拘年早暮羽服黃冠十萬餘趨走長春宮下路仙家閱世如流¶
萍空裏浮雲聚散輕適向市朝觀物變忽乘鸞鶴上靑冥玉泉¶
西北煙霞多五華山色高嵳峩飈馭一往同逝波長留仙骨埋¶
山阿千秋風雨荒雲蘿墳前豐碑字不訛¶

*** 　　湛然子趙先生墓碑¶
<pb:CK-KZ_JY295_02p081b>¶
　　　京兆路提舉學校官前進士孟攀鱗撰¶
古之有道之士正直其心剛大其氣不爲世故所奪不爲人欲¶
所雜利害憂樂不能惑得失寵辱不能動施於行業著絶俗之¶
善形於言辭見軼眾之美在儒林作儒術之儀範居玄門立玄¶
學之標準非心之正直氣之剛大涵養至到始終全道者其孰¶
與於此哉湛然子趙先生諱九淵字幾道隴州人自幼出家禮¶
丹陽大宗師天資高明德性純淑潔靜精微之理素所深究怪¶
誕虛無之事未之或及知身以神爲主也故力於修鍊知道以¶
文爲用也故寓於著述談不輕易所談必本於公論交不泛濫¶
所交必取於端友至於一篇一詠一贈一答皆所以發揮玄旨¶
<pb:CK-KZ_JY295_02p082a>¶
暢敘幽情混元洙泗融爲同境由是道望崇重教風周廣於西¶
土矣丁亥中翻然仙去凡爲門徒者久服心訓嗣法子趙公志¶
沖追念先師傳授之恩恨無以報謹捨靜貲特置吉地起墳立¶
石乃勒其文云玄[黑*戈]閹茂𡻕閼逢攝提格月昭陽大淵獻日敬¶
誌¶

*** 　　終南山靈虛觀冲虛大師呂君墓誌¶
　　　隴山湛然子趙九淵撰¶
道家者流備眞功以光前人修實德以詔來世高蹈物表超出¶
塵寰其亦絶類離倫之所爲乎偉矣哉全眞道教其來尚爾重¶
陽祖師發其源繼有七眞暢其委接其武而開祖庭之基者誰¶
<pb:CK-KZ_JY295_02p082b>¶
歟冲虛大師呂君其首也君法諱道安家本甯海世爲巨室幼¶
年穎悟志慕玄門仙風道骨稟於天眞功實德資於性善繼丹¶
陽之志遠離東土之逕君也其出家之雄歟事師則夙夜匪懈¶
立志則終始不渝故在祖庭四十餘年撑拄玄教光大前猷建¶
堂殿潔壇場以嚴香火之奉步斗牛頤精神以成靜定之功修¶
外養內積德累行其詔來世之規者何其博哉承安擾攘眞道¶
否閉君也其中流之壺歟不降其志不屈其身回旣倒之瀾挽¶
將傾之棟會玉陽眞人奉勅主掌教事君乃復構基址於是宣¶
賜觀之號曰靈虛制授君之稱曰冲虛披戴門弟子三百餘人¶
祖庭之教粲然復興矣𡻕在興定數絶塵緣一日屬門人以進¶
<pb:CK-KZ_JY295_02p083a>¶
道之語乃書頌云平生不解道詩篇鍬钁爲朋四十年稍通陰¶
符三百字粗明道德五千言般般放下般般悟物物俱忘物物¶
捐此去不遭閻老喚今朝唯待玉皇宣頌畢翛然羽化享春秋¶
者八十噫嘻出家修道如呂君者信乎絶類離倫之流也已而¶
其法弟畢知常安厝君之靈櫬於祖塋之北丐予爲誌以光潛¶
德因摭其實而爲之記且繼之銘曰¶
載惟呂公崑嵛秀鍾幼脫塵網早登道宮侍師惟謹接物惟恭¶
立志立事有初有終不忝厥祖克修厥躬値厯道否挽回教風¶
啟佑我後規恢實功制授徽號人欽德容大數適至塵緣頓空¶
舟移夜壑珍藏里中揭諸貞石以熾無窮¶
<pb:CK-KZ_JY295_02p083b>¶

*** 　　眞靜崔先生傳¶
　　　止　　 軒　　 杜　　 仁　　傑　 撰¶
先生姓崔氏諱道演字玄甫觀之修人眞靜其號也賦性雅質¶
無俗韻長讀三教書洞曉大義識者以爲載道之器事父母以¶
純孝聞廬墓三年去家爲道士師東海劉長生甚得其傳頃歸¶
將陵之韋家墅下棲焉假醫術築所謂積善之基富貴者無所¶
取貧窶者反多所給是以四遠無夭折人咸德之粗工王彰嫉¶
甚必欲致之死地而後已一日與先生遇諸曠輒挽裂偃仆以¶
塊封厥吻而去之彰以爲死矣少之復甦過者驚呌問狀曰我¶
每疾作乃如是後亦不復介意居無何弟子劉志恒請布金山¶
<pb:CK-KZ_JY295_02p084a>¶
昊天觀居焉邊人楊涓畢琳意在有所詰期以仲冬來過是不¶
至時大雨雪畢因擁帚家庭間獲片楮開看乃先生讓二子寒¶
盟之章也復有橫山馬志定路志亨者事先生有日矣將去以¶
詩爲贐扁諸所居之堂堂菑詩奄然在壁間如新染翰者其神¶
異類此當貞祐之亂挺身南渡因僑鞏之純陽觀駐錫未幾屨¶
滿戸外越興定辛巳八月二十九日端坐南向而逝俗壽八十¶
有一凡先生平生所爲所行所得唯門人張志偉獨具其體云¶
贊曰天下所貴乎得道之士者時其來順其去而已矣非直以¶
乘雲氣跨箕尾解水火遺冠舄導以旛幢殿以聲樂然後以爲¶
昇天之證吾讀列仙傳涉此說者甚多夫古之隱者深山窮谷¶
<pb:CK-KZ_JY295_02p084b>¶
中恬然委蛻千載而下不知幾千百人不幸不爲世所知至於¶
泯滅而無所聞幸而爲好事者紀錄而又過神其事使後世不¶
能盡信惜哉吾復揣隱者之心恐不如是其汲汲於駭一時之¶
觀聽也如先生則不然不內不外非有非無吾以爲黃耶其教¶
戒精嚴有過乎釋氏者吾以爲緇耶其業履忠孝又出乎先儒¶
將前聖之萬法輒混而爲一區間者遺馬路以燎原之頌墮楊¶
畢以雪庭之書聊遊戲乎三昧此亦豈先生之本心也歟要之¶
以慈儉禮讓爲立身之本以詩書語孟爲教人之符及其逝也¶
兀然端坐如宴居浩浩乎同造物者遊悠悠乎將元氣者與俱¶
是以恩綸一出名隸淸都號曰眞靜不亦宜乎¶
<pb:CK-KZ_JY295_02p085a>¶

*** 　　冲和真人潘公神道之碑¶
　　　翰林侍講學士少中大夫知制誥兼修國史徒單公履¶
　　　撰¶
自黃帝問道於廣成而神仙之說始興老氏跨殷厯周以道德¶
五千言推極要妙其教被於萬世降秦及漢代有顯人安期赤¶
松張道陵之流或出而不晦或見而不常福奇之徵昭揭於世¶
人之耳目者非一事也涉魏晋隋唐以來蜕跡闤囂凝神碧落¶
者其名不可殫紀至於協陰陽之祕幻集靈異之大成微而草¶
野鄙人幽而深閨稚女一聆其名知其爲列仙者唐吕純陽一¶
人而已盛矣哉其傳之也全眞之教蓋發源於此其流逮於金¶
<pb:CK-KZ_JY295_02p085b>¶
初祖師王公倡之於前七眞繼起於後而道大行矣惟邱公起¶
東海之濱玄教眞風彌漫洋溢其高弟一十八人世稱爲十八¶
大士者師其一也師姓潘氏諱德冲字仲和冲和其號也淄之¶
齋東人家世業農大父秉政適大安兵興超家爲軍都統戍萊¶
州父楫字濟之以儒爲業辟充益都府學教授世父澤民萊州¶
節度判官自高祖以上及於師九世同居家素饒財嘗遇𡻕凶¶
發粟賑飢民賴以全活者甚衆鄉閭有貧者卽假貸之不責其¶
償其樂施如此一日有術士過其家語之曰是家有陰德必獲¶
陽報當生異子初師之母王氏嘗夢有祥雲入室覆其身良久¶
乃去自爾有娠妊十九月師乃生七𡻕不能言其父憂之忽有¶
<pb:CK-KZ_JY295_02p086a>¶
一道者來乞食父延之入門問所從來云自東海將適長安師¶
卽從傍與之語慶答如流父駭愕道者曰是子神韻冲粹非凡¶
兒也異日當爲人天師宜善鞠之自此遂能言後稍長警悟敏¶
慧常人莫及讀書日記千餘言後聞父母欲爲娶妻遂宵遁卽¶
往棲霞濱都觀道過濰陽時淸和眞人住持玉淸宫問所適知¶
其將詣長春乃引見焉自是服膺問道得傳心之要長春委師¶
以焚修之事至其暇日則默坐靜室中凝神滌慮物我兩忘一¶
歸於要妙幽玄之境如是者十餘年¶
太祖聖武皇帝親征西域聞長春之名遣仲録劉君齎詔詣海¶
上超之乃從長春西覲風沙萬里不以爲勞也還燕之三年長¶
<pb:CK-KZ_JY295_02p086b>¶
春仙去眞人尹公嗣法命充燕京都道録兼領宫事眞常復總¶
玄機注倚尤深燕去和林數千里朝覲往返凡十有三供擬之¶
費皆倚辦於師一無所闕所以玄教眞風恢張誕布薄海内外¶
無所不至者師與有力焉師之内誠外方各有所任道並行而¶
不相悖者又可見於此𡻕乙未平遥官長梁公偕同僚懇疏請¶
淸和眞人重修興國觀眞人命師往甫踰年撤其舊而新之壬¶
寅署師諸路道教都提舉仍兼本路道録甲辰河東水樂祠堂¶
災祠蓋吕純陽之仙蹟也朝議以爲純陽之顯道如此祠而祀¶
之事涉簡陋可改爲純陽萬壽宫命李眞常遴選道望隆盛人¶
所具瞻者崇建焉先是長春自西域囘抵蓋里泊夜與諸門弟¶
<pb:CK-KZ_JY295_02p087a>¶
子談語次謂師曰汝緣他年當在西南此時永樂吾道矣至是¶
眞常泊淸和二宗師集衆言曰純陽吾教之祖也今朝廷崇飭¶
如此孰可任其事者衆以師德望幹才綽有餘裕卽欲堪其役¶
無踰於師况長春蓋里泊之言已嘗命之矣乃署師爲河東南¶
北兩路道教都提點命往營之師率其徒至永樂百工勸緣源¶
源而來如子之趨父事陶甓伐木雲集川流於是略基址度遠¶
邇程功能平枝榦合事庀徒百堵皆作不數稔新宮告成堂殿¶
廊廡齋厨廐庫下至於寮舍湢浴之屬各有位置莫不煥然一¶
新北踰一舍有山曰九峯土人云此純陽得道處也遣其徒劉¶
若水起純陽上宮及於宮側剏下院十餘區市良田竹𥯤及蔬¶
<pb:CK-KZ_JY295_02p087b>¶
圃果園舟車碾磑𡻕充常住百色之費至於四方賓侶過謁宮¶
下者周爰四顧見其嚴飭壯盛儼敬之心油然而生夫撤祠宇¶
而爲宮庭其崇卑相去奚啻萬萬然於純陽之本眞何加損益¶
但致飭之道斯其行者遠矣而人之觀感異焉此象教所以不¶
可廢於後世聳天下耳目於見聞之際而絶其褻易之心嚴乎¶
外者所以佐乎內象之所以崇者道之所以尊也由是言之師¶
之恢大盛緣作新崇構豈徒以誇其壯麗也哉己酉秋中宮懿¶
旨凡海嶽靈山及玄教師堂遣近侍護師悉降香以禮之乃增¶
葺濰陽玉淸宮至崑嵛山麻姑洞取厯代誥冊刋之石以彰靈¶
蹟壬子夏四月真常因奉朝命祀嶽瀆過永樂見其規模宏敞¶
<pb:CK-KZ_JY295_02p088a>¶
喜謂師曰非師不能畢此勝緣乃傾帑以助其經費明旦與師¶
同躋九峯之巓見其秀拔如椅遂易其名曰玉椅峯甲寅春聖¶
天子在藩邸命設普天醮於長春宮於是召四方羽侶道行淸¶
高者畢集師首與其選致彩雲鸞鶴之瑞眞常曰此瑞公適當¶
之遂以淸和眞人所遺金冠錦服爲贈事畢還永樂丙辰夏四¶
月適上宮至五月朔旦忽謂左右曰吾幼遇長春師授以祕傳¶
終身誦之粗有所得繼而淸和眞常以純陽師祖世緣見付吾¶
比年經營略有次第今世緣道念亦庶幾兼修而並舉無復事¶
矣吾其行乎眾不知所謂二十六日將返下宮時方盛夏畏日¶
載途從者咸以爲病師曰汝眾弟行無傷也忽陰霧四合抵下¶
<pb:CK-KZ_JY295_02p088b>¶
宮四十餘里人不知暑此尤可訝初純陽殿前有古柿二本根¶
𠏉盤錯枝葉茂盛一夕無風自折眾方驚悟曰此柿無風而折¶
可謂大異吾師前日之言其兆於此矣是夜二更將盡師忽扶¶
杖而出面四方誦咒語隨卽以灰摻之露坐移時若有所待尋¶
復入以湯頮其面卽易衣索筆書頌一篇旣畢乃就枕翛然而¶
逝春秋六十有六門人奔訃於掌教誠明眞人遣提點孟公賻¶
賵甚厚庚申歲三月初五日葬於宮之乾位仍建別祠令嗣事¶
者以奉𡻕時香火報本反始之道也旣而誠明疏師之德上於¶
朝賜冲和微妙眞人之號師性資仁裕戒履修潔雖居道流然¶
樂善好施中條東西居民每𡻕初或有貸粟於宮者數踰千石¶
<pb:CK-KZ_JY295_02p089a>¶
適時凶荒道侶不贍眾議欲徵之師曰𡻕荒人飢奪彼與此是¶
豈仁人之用心哉負者聞而德之後每於純陽誕日相率設會¶
獻香資以致報𡻕以爲常癸丑春旱總管徐德祿拉諸耆老禱¶
於師師爲誦靈寶經不旬日致甘澍盈尺師嘗居九峯純陽上¶
宮又號九峯老人門人三宮提點淵靜大師劉若水乃於師誦¶
經處築臺志之曰九峯老人誦經臺因狀其行付提點純陽萬¶
壽宮事文志通自永樂走燕凡二千里拉知宮劉志復詣予而¶
言曰師之道行如此然神隧之石未有所紀敢請予以不敏辭¶
凡四五往返請益堅予以志通尊其師也篤而託於予也專是¶
可嘉已乃爲述其始終而次第之因系之以說焉夫道之爲教¶
<pb:CK-KZ_JY295_02p089b>¶
尚矣小而始於鍊度之微大而極於性命之奧無非事者至於¶
營葺宮宇惠鮮貧乏此但觸物應緣隨感而動勞而不有施而¶
不報特神化之糟粕耳非師之至也與接爲構紛紛擾擾殆多¶
事矣然遊神於淡合氣於漠超然獨觀以自出於塵境之外者¶
彼何足土苴芥蔕乎其間也耶故自從師海上締構諸方跡與¶
世俱道隨神運固未嘗一日不接於事爲亦未嘗一日不在乎¶
悠然泊然之中也世徒見師之揆日作室不少輟於斯須之頃¶
以爲若是而止耳豈知至人循其故然無所事事寂感一致虛¶
中泛應之心跡也哉道一而已自隨其所見而名之者蓋不止¶
於一而已也試以四者言之曰微曰妙曰玄曰通謂之微者以¶
<pb:CK-KZ_JY295_02p090a>¶
其杳冥恍惚不可爲象者也謂之妙者以其變化不測莫知所¶
以然也玄者深而不可探也通者其化無不徧也模狀形容固¶
亦至矣然智者之智仁者之仁雖所見殊方會歸則一亦豈有¶
二本哉渾淪圓周無所玷缺在山滿山在河滿河道之全也極¶
六合之內外盡萬物之洪纖雖神變無方而莫非實理道之眞¶
也由是而爲命由是而爲性由是而爲心又由是而之於情或¶
源也或委也引而伸之亦將何有不全何有不眞者乎然則全¶
也眞也一而二二而一者也其萬化之本根一元之統體歟長¶
春之傳於師者蓋如此師則有以推而廣之是可銘也銘曰¶
渾淪妙理含元精先天後天無壞成一真融冶儲萬形繄誰不¶
<pb:CK-KZ_JY295_02p090b>¶
足誰奇贏于于天樂誠難名無何七鑿情竇萌以智相軋機相¶
傾紛然百僞無一誠風頽俗靡三千齡何人椅挈還大庭豈謂¶
否極時方亨粵有奇人悼含靈因心悟理開聵盲爾全爾眞性¶
爾情若醉而醒昏而酲六塵瑩徹神珠明維師啟鑰通玄扃十¶
年動息靜不凝外營擾擾中常甯功成羽化何冷冷乘風萬里¶
遊太淸俯視八極塵冥冥中條之山鬱葱青黃流宛轉相抱縈¶
紀師盛德存吾銘¶

*** 無爲抱道素德眞人夏公道行碑記¶
　　　紫　　微　　野　　人　　姬　志　眞　撰¶
公姓夏諱志誠號淸貧道人濟南章邱人世本農家以積善稱¶
<pb:CK-KZ_JY295_02p091a>¶
於鄉里非義不爲厯祖宗未嘗有及公訟之門者蓋以分守傳¶
家焉父珍有三子公其長也生而簡靜體貌魁偉賦性㪟厚希¶
言笑自髫齓便有方外之志甫弱冠不願有室常以生死性命¶
事爲虞俟二弟成人俱爲之婚姻教以奉養二嚴自求出家人¶
初不之許泰和改元公固辭父母亦知不能奪其志從之徑詣¶
棲霞太虛觀師體長春宗師參求玄理遂親炙左右得一善則¶
服膺朝夕不替公不讀世間書然進修道德之語日記千言恒¶
若不識不知者但躬勤庶務而已蓋行眾人之所難爲也貞祐¶
中四夷雲擾有大寇據海州州之道眾無計可出宗師命公往¶
救之卽不辭而去旣至方便援引獲免者甚眾觀其從命專直¶
<pb:CK-KZ_JY295_02p091b>¶
雖經虎兕甲兵而無所避忌蓋敬信之心致一也己卯國朝遣¶
使召宗師公亦從北行居延沙漠迢遞數萬里眾有倦行役者¶
公以已乘之騎付之而自徒步蓋苦已利他之行如此也及行¶
在居無幾復從宗師還燕肇闢玄門眞風大振遠近炷香參謁¶
者如市公有所得珍玩財賄雖過目不問其所以人求則與之¶
而無恡宗師以公愿慤命主玉虛觀事不數𡻕還宮曳杖拂袖¶
而來囊橐俱棄蓋不以物介意也復命主白雲觀事公率眾勉¶
力皆服其德丁亥秋七月宗師厭世繼而淸和主盟玄教壬辰¶
以公提點長春宮事雜處稠人未嘗有尊大之心無問則終日¶
不語有問則怡然而應惟勸人行道而已其在紛紜曹雜中不¶
<pb:CK-KZ_JY295_02p092a>¶
擇乞兒皂隸及門弟之末行者雖狂童對坐爾汝談笑與貴戚¶
大人不分等類蓋其心無彼此也壬寅秋領宮事已十餘年以¶
老乞閑眾猶戀之不已固辭方免雖退居閑處云爲普請則以¶
身先之蓋忘我之至也在宗師左右始終恒若一日其事上之¶
心無時少替常危坐終日介然如石雖對喧悖淆混若無聞見¶
如土木偶其不識者目以爲愚或叩以方外先天之說厯厯皆¶
明其要而未之嘗言蓋涵養深厚攖而能甯者也詳夫莅事則¶
專行身則真視財則疎處眾則寬奉上則敬接人則誠一皆出¶
於道德之純正戊申掌教眞常眞人以恩例授無爲抱道素德¶
淸虛大師兼賜金冠錦服公乙卯年八月初六日化享年八十¶
<pb:CK-KZ_JY295_02p092b>¶
三門人奉其衣冠葬於五華之仙塋禮也辛酉王庭嘉其德遣¶
使持旨追贈今號予嘗試論之昔田子方之師曰東郭順子其¶
爲人也眞人貌而天虛緣而葆眞淸而容物物無道正容以悟¶
之使人之意也消而田子方未嘗譽之以其德之難言也素德¶
眞人若東郭之爲人何如是之同也原自弱冠以迄於終身步¶
趨玄域而無一毫利欲之私至於以身率物未嘗詰責傷割於¶
彼其專心致志內不失己外不失物往來塵境幻化之間而無¶
礙所謂人貌而天淸而容物者宜矣至論公行無妄跡言無愧¶
辭手橈指顧無不任眞語默作止無不從實此皆以跡求之而¶
已其在玄門六十餘年有所密受於眞師者未易以示人所謂¶
<pb:CK-KZ_JY295_02p093a>¶
聖智造迷鬼神莫測之事將與天地相終始矣是豈輿人所得¶
而輕議哉後之人聞公淸靜眞實平澹之風勉而效之未有放¶
其心而不復者久而肖焉與道幾矣中統閼逢困㪟姑洗旣望¶
謹齋沐頓首勉爲誌云¶

*** 　　冲虛大師于公墓碣銘¶
　　　太　　　 原　　　 李　　 鼎　　 撰¶
師姓于名志可字顯道冲虛其號也甯海人漢高門于公之後¶
父諱江子六人師其幼也雅好淡淨齠齓有出塵之志承安初¶
長生劉眞人以道接人於武官師聞之往焉於顧盻之間似有¶
所契雖爲父兄約制不得卽從之長往而默相感召之機已動¶
<pb:CK-KZ_JY295_02p093b>¶
而不能自止矣年甫十九乃决意往事之席下居無幾長生歸¶
眞遂求法於長春宗師宗師知其爲受道器乃授之師旣得法¶
因服炊爨之役十餘年期服厚德時亦以嚴潔見稱後從宗師¶
應詔回處燕京大長春宮宗師仙去淸和眞人嗣教乃命提點¶
本宮事六年常住物業有增益而無廢壞上下協穆內外甯謐¶
如空冥中有扶持之者後以老得閑至乙卯春二月庚午朏越¶
五日甲戌託以微疾歛息曲肱安然順化於白雲觀寢室中葬¶
之五華之眾仙塋春秋七十有一眾耆宿相與言曰此老自宗¶
師仙去之後受淸和眞常二大宗師託以提點宮門事如彼其¶
久當時常日用度或出或納物之充溢流轉於前者可勝計耶¶
<pb:CK-KZ_JY295_02p094a>¶
及兹小歛之際一衲一袍之外無長物可稱者一也又從在道¶
門以來五十餘年衣不解帶脇不沾席可稱者二也其臨化之¶
時門人問及喪葬安措事乃拒之曰吾將往矣淸濁各有所歸¶
兹一聚塵沉焚露瘞無所不可又何足問任爾所爲可稱者三¶
也至如其餘於語默動靜之間謙柔誠敬之德日積月累見之¶
於所行者多矣不必徧舉姑以兹三事占之明見善守其傳之¶
於師者精確純正而外物不能溷也乃曁門弟子眾人等謀爲¶
不朽計狀其師平昔所行之大槪請文於予將刻之石子亦重¶
師之有道乃因其實而編次之屬之以銘曰¶
萬善之美藏之於誠何以占之觀其所行五十餘年脇不沾席¶
<pb:CK-KZ_JY295_02p094b>¶
胡不少轉我心匪石財貨泉如人事絲如胡不少溷我心本虛¶
曲肱歛息不昧所得今果何存溪聲山色假者見假眞者見眞¶
吾玄門中偉哉若人耆宿門弟謀不朽計刻此銘辭昭示後世¶

*** 　　玄門弘教白雲眞人綦公道行碑¶
　　　京兆府學教授少華李庭撰¶
書曰吉人爲善惟日不足謂心無所爲而爲之也易曰積善之¶
家必有餘慶謂天無不報也夫人有奇偉卓絶之行而不得享¶
樂於其身者必有其子孫竊觀白雲眞人綦公之父修仁行義¶
孜孜不懈其於賑貧周急若飮食然勤亦至矣是以上天降監¶
挺生善人仍命仙眞周旋誘掖卒使蟬蛻污濁之中坐享淸淨¶
<pb:CK-KZ_JY295_02p095a>¶
之福者垂五十年所謂有積於冥冥獲報於昭昭者甯不信歟¶
公諱志遠字子玄萊州掖縣人高祖元亨嘗厯官至安化軍節¶
度使曾祖貞祖得中皆雅志邱園潛德不耀父遵性明毅慷慨¶
胸次洞然無畦畛初綦氏世爲著姓宗族嘗至萬指中有孤惸¶
其征徭不能力給者皆身任之事旣濟未嘗纖毫有德色里中¶
人有以飛語被繫有司者義其無辜卽爲代之在囹圄中復能¶
以恩信感動獄吏因縱其出入凡獄之𡨚者多從容設策理出¶
之未幾已亦以恩獲免大定丁亥重陽祖師挈諸師眞西遊乃¶
館穀于其家因語之曰汝將來必有一子爲羽衣遂卽其里建¶
龍翔觀朝夕香火敬奉天眞泰和乙丑𡻕飢民有菜色因發私¶
<pb:CK-KZ_JY295_02p095b>¶
廪爲粥以給之賴以全活者甚眾癸酉兵凶之後遺骸徧野親¶
犯寒苦悉以收瘞數獲遺物甚腆必伺其主而歸之無則皆散¶
之以周不給母張氏亦有淑德事舅姑以敬願稱旣而生公氣¶
質沉厚寡言笑舉止不凡至十五𡻕嘗使之學辭曰性非所好¶
乃所願則神仙輕舉之事父母欲力奪之卽屏居一室自潔其¶
形祖師先見之明於斯驗矣乃辭家禮長春大宗師邱公爲師¶
戊寅奉宗師教住持萊州昊天觀大元龍興¶
太祖聖武皇帝天資仁聖志慕玄風己卯冬遣近臣劉仲祿齎¶
手詔駕安車東抵海濱就徵宗師明年春啟行仍率高第弟子¶
一十八人與之偕公卽其一也當時櫛風沐雨胼手胝足跋涉¶
<pb:CK-KZ_JY295_02p096a>¶
數萬里見上於西域雪山之陽因承虛己之問乃答以民爲邦¶
本本固邦甯既來之卽安之此濟世之要術也是言旣奏深契¶
上心玉音奬諭惟恨相見之晩因被旨佩虎符宗主天下道流¶
比回駐車金山之巓顧謂淸和尹公曰綦公從我以來山行水¶
宿日益恭敬可謂勤矣觀其氣象將來弘吾教者必斯人矣尹¶
公曰然至燕宗師住持太極宮尋改大長春宮委公總知宮門¶
事授淸眞大師號洎以助國救民經籙付之度道士呉志決等¶
以備灑掃宗師旣仙去遺命淸和嗣教門事公左右維持終始¶
未嘗怠甲午春淸和委以山東諸路行緣所至老師宿德望風¶
迎迓輦粟帛委堂下者動以千計非誠心妙行有以動人悟物¶
<pb:CK-KZ_JY295_02p096b>¶
能若是乎戊戌春¶
太宗英文皇帝詔選高道從掌教眞常李公被詔赴闕是𡻕冬¶
奉旨輔洞眞于公偕無欲李公復立終南祖庭提點陜西教事¶
庚子春遂入長安從府僚之請也建立大玄都萬壽宮若驪山¶
之白鹿終南之太一樊川之白雲鳳棲原之長生藍田之金山¶
皆斥其舊而新之其餘宮觀修廢補弊不可殫紀秋太傅移刺¶
公總管田侯各差官從公持疏詣燕邀請淸和大葬祖師旣畢¶
甲辰春先鋒使夾谷公祖庭設羅天大醮禮請于洞眞宋披雲¶
薛太霞洎公與李無欲共成五位眞人攝行醮事會皇子永昌¶
王遣使趙崇簡設金籙大醮爲國祈祥遂復同諸公莅事觀其¶
<pb:CK-KZ_JY295_02p097a>¶
進奏精嚴靈異昭著使回具啟其事因引見待之敬禮甚厚進¶
與醮五眞人徽號公例加玄門弘教白雲眞人丁未冬太傅移¶
刺公就佑德觀設黃籙大醮臨壇仆體者百餘人戊申春皇太¶
后遣使楊仲明齎旨寵錫金符冠服仍命領職如故辛亥𡻕夏¶
憲宗皇帝即位遣使唐古出持璽晝宣諭倚付掌管關中道教¶
癸丑皇太弟遣使脫懼馳驛諭旨待以師禮乙卯六月無疾晨¶
興忽集眾謂門人申志信曰吾將行矣汝當嗣吾職主張後事¶
仍命經營喪具至七月二十四日順化而終享年六十有六明¶
年改葬於祖庭西北隅仙塋之次己未冬門人將樹碑志信偕¶
本宮提舉郭德山李志希等狀其行實來謁文於庭辭再三不¶
<pb:CK-KZ_JY295_02p097b>¶
獲已謹次序其事按公之爲人恂恂謙退似不能言至論及救¶
時利物之事屹然山立辭色俱厲言必有據眾皆心服以是宗¶
師獨爲倚重及來關中道價日益隆尋常以恬淡自持未嘗出¶
怪誕之語以誘愚俗一時達官聞人翕然歸仰四方學徒不可¶
勝數故能名動闕庭叠蒙奬賚非踐履純實何以及此今夫世¶
之人所以陷溺其心者欲與利耳而公能斷然絶之其視財貨¶
不啻若涕唾然蓋其天姿過人遠甚故碑之無疑仍繫之以銘¶
曰¶
綦爲著姓居海濱兮世載潛德生哲人兮天與之性含元湻兮¶
不雕不飾全其眞兮有來提警繄長春兮玄言祕訣授受親兮¶
<pb:CK-KZ_JY295_02p098a>¶
刳心去智專精神兮始終一節無緇磷兮¶
聖皇嚮道起隱淪兮萬里逐師謁紫宸兮一言止殺如其仁兮¶
功塞兩儀孰與倫兮推其緒餘淑吾秦兮餐和飮惠鷙猛馴兮¶
列聖相承教益振兮金冠鶴氅寵渥新兮高堂大厦奐且輪兮¶
逍遙宴處終其身兮功成厭世乃上賓兮往來翛然肘屈伸兮¶
有不亡者壽無垠兮門人紀德刋翠珉兮千秋萬𡻕仰光塵兮¶
¶
¶
¶
¶
<pb:CK-KZ_JY295_02p098b>¶
¶
¶
¶
¶
¶
¶
¶
¶
¶
¶
