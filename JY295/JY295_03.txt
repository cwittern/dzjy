#-*- mode: org; -*-
#+TITLE: 甘水仙源錄
#+DATE: 2011-11-02 11:12:18
#+PROPERTY: kxid KX283
#+PROPERTY: title 甘水仙源錄
#+PROPERTY: baseedition YP-C
#+PROPERTY: source 重刊道臧輯要考正版
#+PROPERTY: dz DZ0973
#+PROPERTY: id JY295
#+PROPERTY: JUAN 0
#+PROPERTY: JUAN 006
#+PROPERTY: JUAN 006
#<md:CK-KZ_JY295_03p001a>¶
<pb:YP-C_JY295_27yiji-03-0001a>¶
@fw重刋道藏輯要¶
* 甘水仙源錄卷之六　　　　@by夷門天樂道人李道謙集¶
　　
*** 終南山重陽萬壽宮無欲觀妙真人李公本行碑¶
　　　@by宣差宗玄大師提點陜西五路興元路教門兼領重陽¶
　　　萬壽事何道甯撰¶
釣六鰲於東海者不爲鯢鱨而垂鈎採合抱於鄧林者不爲拱¶
把而加斧苟志於大區區細務不較也今觀無欲行實其超出¶
物表之志蓋類是歟公族姓李諱仲美原月山人父珍職官醖¶
有子四人公其次生於大定己丑五𡻕始能步及長聰慧邁倫¶
慷慨特達毅然以正直自負里閈有狡獪者每正辭折之人望¶
#<md:CK-KZ_JY295_03p001b>¶
<pb:YP-C_JY295_27yiji-03-0001b>¶
而畏服嘗肆意酒間視舉世爲不足玩年三十七乃幡然曰與¶
其汨沒塵坌中孰若擺脫方外耶時全真教方行意欲從師而¶
未知所向適碧虛楊先生主重陽祖庭事乃往見之碧虛素得¶
人於眉睫間知其爲玄門重器然天屬所繫度其有難解於心¶
者且令還歸但勉以積善而已公抵家與諸親友決謝妻子而¶
去其妻訕之笑而不顧其父見而呵責公婉其辭曉之以理性¶
之事父徐省悟亦欲向道乃同詣碧虛門下碧虛以公識量不¶
凡命名守甯及無欲子號公蓬頭弊衣行丐於市時人謂之酒¶
李先生日用間惟以濟人利物爲己任至於幽微之理允造其¶
極大安庚午秦境大旱居民阻飢公謂其屬曰餓殍如此安忍¶
#<md:CK-KZ_JY295_03p002a>¶
<pb:YP-C_JY295_27yiji-03-0002a>¶
坐視同邑趙三郞富甲關中公詣其門備訴田里艱棘之狀趙¶
悟乃發廪粟付公賙賑公與齊志道等晝夜舂爨以給貧病日¶
不減百人井水適涸眾憂之公密禱于神鑿泉得水設濟至秋¶
斂而罷公素不欲彰名懼人知己卽日西行已而有司奏聞特¶
賜趙爲潤國長者未幾入興平環居以千日爲約其靜中妙用¶
見長安集至期渠河使夾谷公及耆老數輩就環懇請以縣南¶
龍祥觀委公爲主公諾之居五年至興定庚辰住終南樓觀五¶
年又遷京兆之丹霞尋蒙師旨主營建三原碧虛觀事所寓之¶
地皆有成規正大戊子春碧虛於祖庭丈室謂公可以倚重舉¶
以自代關中搔動公及軍民避亂于南山糧盡人相魚肉幾及¶
#<md:CK-KZ_JY295_03p002b>¶
<pb:YP-C_JY295_27yiji-03-0002b>¶
我公或曰此酒李先生素有道者也因攜持出山遂得免焉庚¶
寅春如南陽依附者眾會冲虛李公洞真于公在汴冲虛奏請¶
住持丹陽觀癸巳汴京欵附于我朝俄而忽起異議無辜者皆¶
坐誅公與一長老止水泊中迫於兇焰長老悚慄不能自持公¶
止之曰我輩平日所行正爲此耳死生常事夫何畏焉竟以事¶
免城中絶糧人爭北渡津人固拒飢溺者以萬計公請洞真先¶
登因以陰隲開諭津人餘皆獲濟公繼達新衛門徒望風輻湊¶
今之靈虛天慶創成榮觀自此始也明年領眾適燕時淸和尹¶
公掌教每會道眾議祖庭緣事皆推公爲能公謝不逮復奏請¶
住持重陽宮兼任提點陜西教門事更名志遠祖以厚贐公東¶
#<md:CK-KZ_JY295_03p003a>¶
<pb:YP-C_JY295_27yiji-03-0003a>¶
行而歸過魯過魏自侯伯以下皆夾道祇迎有以庵觀奉之者¶
有願爲弟子者有以財施者公得之不以一毫私已悉歸之祖¶
庭京兆田侯德粲聞公西歸督佐官就河中相迓以府城佑德¶
觀歸之今玉淸宮是也時關中甫定暴狠相煽公以仁言誘掖¶
稍稍格心比年南征俘摯來者不絶公詢其主有好善者多端¶
勸諭引而歸道有不可必致者乃議貨取隨授以明文許其自¶
便其感之深者終不忍去公嘗往來於祖庭玉淸之間然規畫¶
調度未嘗不拳拳於祖庭丙申秋受淸和師書督祖師葬事畢¶
掌教真常宗師又任以祖庭之職冬十月詔提點重陽宮再年¶
秦士議修文廟闕瓦郞中邳邦用輩請於公公盡給之士皆稱¶
#<md:CK-KZ_JY295_03p003b>¶
<pb:YP-C_JY295_27yiji-03-0003b>¶
嘆庚子春三月被旨特賜無欲觀妙真人號秋七月河北郝公¶
總管家隸百餘陰謀南遁得其顯狀盡欲刑之公聞之連夜馳¶
至其門以善言誨導亡者皆免明年城中羣小數百結連私逸¶
權府韓淵密知其情議尸諸市以令眾感公一言但殲其魁渠¶
太傳移刺寶儉其母死欲以二婢爲殉公以古葬禮正之始罷¶
議凡契丹人以人殉死者弊因以革丙午春詔燕京作普天醮¶
公預焉夏四月歸自衞汴京長官復請住丹陽棲雲王公具禮¶
郊迎座中若有急色介諸徒速出人莫知其然甫登舟南軍己¶
擁京門其先見類如此明年還宮秋八月朝旨加玄微真人號¶
尋又被冠服之寵甲寅春宗師以國家醮事具書招致年已八¶
#<md:CK-KZ_JY295_03p004a>¶
<pb:YP-C_JY295_27yiji-03-0004a>¶
十六矣不敢以老耄辭比至堂下疾篤以後事付于法弟衍真¶
大師張志悅以其徒拜宗師爲大度師於長春方壺留頌而蛻¶
時夏六月二十六日也諸徒奉柩西歸附葬于終南祖塋禮也¶
葬之明年志悅命李志安陳志元具行狀請于宗師欲刻諸石¶
道𡨴適有事于堂下宗師就命當筆且曰無欲領袖祖庭蓋有¶
年矣今子代之始終行實子必熟知其文之也固宜道𡨴不復¶
牢讓謹按無欲可見之行爲之說曰有主持玄教之大人不可¶
無輔翼玄教之仁人大人者正己而物正者也我宗師正容悟¶
物天下羽士皆觀而化無欲公輔弼其教以仁存心俾祖師根¶
本之地有隆無替可謂無負宗師眷倚之意蓋公之爲人稟剛¶
#<md:CK-KZ_JY295_03p004b>¶
<pb:YP-C_JY295_27yiji-03-0004b>¶
大正直之氣持特立獨行之操傳授有源充養有地故施於事¶
也無不濟之以仁遇患難則先之見人急難必盡力救援而後¶
已有叩其修真之訣者則以積累勉勵之其可與談性命事者¶
每至夜分不寐雖與童子言亦諄諄未嘗倦至於名士大夫尤¶
樂與交遊而相忘形骸與人接談又能度其高下而切中其機¶
然且待人以約持己以謙其處眾也威而不猛和而不流在環¶
堵四五年間神變之妙欲直書之恐人以爲誕原其動靜語默¶
之常亦可謂世間異人者矣故碑之而無慊乃賛之曰¶
偉歟李公專氣致柔其守也堅其行也周解紛庶務而善計不¶
籌一志不撓而先爲之儔若人者將猒世擾攘而追帝鄉之遊¶
#<md:CK-KZ_JY295_03p005a>¶
<pb:YP-C_JY295_27yiji-03-0005a>¶
耶吾知其了了諸緣而㗳然乎歸休也¶
　　
*** 紫陽真人祭無欲真人¶
維大蒙古國𡻕舍乙卯正月己亥朔二十三日辛酉友生河南¶
漕長兼廉訪致仕奉天楊奐謹致祭于無欲真人開元天寶若¶
呉尊師性質高鯁克愼攸履嘯月吟風嵩少之趾所與善者惟¶
李謫仙孔巢父爾若張志和號玄真子浮家泛宅逍遙卒𡻕寓¶
意於魚釣不設餌曰陳少游實觀察使曰顏魯公乃州刺史杖¶
屨往來迄今傳之以爲勝事奐也何人浪名進士職非顏陳才¶
非孔李巖穴素契洞真無欲兩翁而已旅舍京華適癸之已天¶
兵南渡喋血千里十二都門閉而弗啟一死一生誓言在耳頃¶
#<md:CK-KZ_JY295_03p005b>¶
<pb:YP-C_JY295_27yiji-03-0005b>¶
承驛召入長安市洞真羽化吁亦久矣真人旣見傾寫底裏目¶
電射人徹曉不寐靑山滿眼簿書紛委盛夏五月腦瘡作祟夜¶
半託君萬有不諱朝殞朝葬暮殞墓瘞大限未終勉强而起真¶
人入燕遽然猒世倐聞訃音老淚如水玉骨北還臥病桑梓剝¶
琢荆扉尺書踵至白馬素車遠涉淸渭三奠生蒭少酬知己儻¶
念宿昔能不監止再見無時伏惟尚饗¶
　　
*** 佐玄寂照大師馮公道行碑銘¶
　　　　　　　　　　　　　　　　　@by虎巖趙著撰¶
公諱志亨字伯通寂照其號同州馮翊人五代瀛王道之後賦¶
性明敏業進士年甫弱冠府薦入京師就住太學兩赴內試不¶
#<md:CK-KZ_JY295_03p006a>¶
<pb:YP-C_JY295_27yiji-03-0006a>¶
中適崇慶兵亂還鄉以詩書自娛不復爲舉子計本州節度使¶
奧屯肅請攝教授事公辭以不能大兵西征公因北渡寓德興¶
深居不出𡻕癸未長春宗師自北闕迴道過焉公以其平昔聖¶
學浸灌之故至是爲真師感發之機一召於外而己之天機立¶
應於內鶴鳴子和森不可禦尋卽願奉几杖列門弟中乃先謁¶
真常真人爲先容真常一見莫逆於心遂引見焉宗師亦不以¶
常人待之旣還燕一夕指公謂二三尊宿曰斯人他日必能扶¶
持吾玄門後事也公默然銘於胷中後數載宗師將歸真宅眾¶
乃以嗣事爲請師曰我之託付伯通知之矣不必復言長春仙¶
去公謂淸和真人曰道教之興自開闢以來未有今日之盛長¶
#<md:CK-KZ_JY295_03p006b>¶
<pb:YP-C_JY295_27yiji-03-0006b>¶
春宗師人貌而天者也教門後事屬意在君豈非天乎請毋多¶
讓遂集道眾并達官貴族天下大老便宜劉公之屬就迎於所¶
居之靜室請定仙號初淸和閉門而不納公奓戸而入扶至堂¶
上使眾羅拜堂下名位旣正玄風大振公之力也至乙未淸和¶
因祖庭事往闡教於秦晉之間默遺公手書云予年邁而往矣¶
老不歇心少不努力俱非所宜况四時之序功成者去未成者¶
來汝當果斷時不可不順公得書乃自念言真常攝行此事已¶
十年知之者不惟玄門道眾上至天庭下至山野皆知之此蓋¶
天也豈人私意所得而可否哉丁酉淸和承詔還宮公乃取元¶
初立淸和彌縫扶護之禮按爲典故而行之遂立真常旣畢淸¶
#<md:CK-KZ_JY295_03p007a>¶
<pb:YP-C_JY295_27yiji-03-0007a>¶
和乃以歸老之計逍遙於自得之鄉真常乃以無礙智慧進服¶
教門之重任輔兹二真人終始進退俱不失其正者亦公之力¶
也先是承詔教授冑子十有八人公乃於名家子弟中選性行¶
温恭者如其數爲伴讀令讀孝經語孟中庸大學等書庶幾各¶
人於口傳心受之間而萬善固有之地日益開明能知治國平¶
天下之道本自正心誠意始是後日就月將果皆克自樹立不¶
惟俱獲重用復以才德見稱於士人又勸宣撫王公改樞密院¶
爲宣聖廟命弟子薛德琚修葺武廟而守祀之又創建五嶽觀¶
及道庵十餘處爲道眾修進之所庚子冬十月京兆太傳及總¶
管田侯等請淸和改葬重陽祖師以公爲輔行自燕至秦三千¶
#<md:CK-KZ_JY295_03p007b>¶
<pb:YP-C_JY295_27yiji-03-0007b>¶
餘里凡經過道家宮觀廢者興之缺者完之至百餘所其間公¶
爲之記使刻諸石者亦十二三焉祖師葬事旣已復從淸和還¶
宮戊申真常大宗師依恩例賜金欄紫服遷充教門都道錄權¶
教門事仍賜以今號蓋嘉之也及將立玄學公復以作成後進¶
之心而賛助之直至有成甲寅秋八月二十三日示疾卽真享¶
壽七十有五二十六日葬之五華山之西南原禮也化之明日¶
著因以祭文致奠禮於靈柩前門人薛德琚姚志玄執公之行¶
狀求爲墓銘將刻石以表之著辱公之交爲最厚因知公爲最¶
詳故不辭而爲之且真常之於此老一相遇便懽若平生遂引¶
致博大真人門下同著道家冠服又與築室於宮之右而居之¶
#<md:CK-KZ_JY295_03p008a>¶
<pb:YP-C_JY295_27yiji-03-0008a>¶
比至物化三十五年之間其相與往來者梁運使斗南陳翰林¶
秀玉吳大理卿德明輩每論及當世人物至以宰輔之器許之¶
其雅量高致爲可知已厯觀三代宗師所行之實跡則是靡有¶
一事不相咨問不相假借而成之者又於化前後凡十數日數¶
相往來於似夢非夢之中豈亦各人胷次真理融會之地別有¶
相得於形聲之表歟何其誠通氣合物莫能間而至於是耶或¶
者往往竊議謂同出身於儒之故兹蓋囿於私智之所見也化¶
之後真常祭之曰與公相會三旬有五不交以勢不聚以富憶¶
初相見無言心許公今假化境出非人生死示跡孰知其神此¶
豈囿於私智者之所能及也哉予故斷之曰如其不然烏得爲¶
#<md:CK-KZ_JY295_03p008b>¶
<pb:YP-C_JY295_27yiji-03-0008b>¶
寂照乃銘之曰¶
堂堂佐玄博大無偏止水應物不隨物遷禮服智燭仁宅義路¶
才德雖兼時則不遇蓽門圭竇終日如愚窮通有別聖道豈殊¶
忽遇長春星拱北辰一惠發藥德因日新孔廟躬修武廟繼剏¶
文武之道將行有望公之所開豈小補哉賛成玄教亦卜大來¶
荆金趙璧光而不耀英華外發誠明內照昔日非熊今學猶龍¶
彼此一時不謀攸同刊之金石磨滅有終盛德流風云胡可窮¶
　　
*** 重玄廣德弘道真人孟公碑銘¶
　　　　　　　　　　　　 @by太原虛舟道人李鼎撰¶
公名志源字德淸號重玄子其先本上京徒單氏大定末遷萊¶
#<md:CK-KZ_JY295_03p009a>¶
<pb:YP-C_JY295_27yiji-03-0009a>¶
州膠水居孟氏宅人因以孟氏歸之此亦古之因食采地得氏¶
者也高祖貺卒於汾陽軍節度使高祖母完顏氏金源郡王希¶
尹之妹曾祖克𡨴尚嘉祥縣主事熙宗海陵興陵道陵凡四朝¶
以功累遷至太師封淄王及薨諡曰忠烈祖斜哥辭世襲千戸¶
終于南京副留守父給答馬復世襲千戸職母烏林答氏略以¶
金國名臣傳考之其家世可謂盛矣况在大定明昌泰和間使¶
他人處之鮮不爲紛華之所流蕩公獨從髫齓中猒富貴而樂¶
淡薄非性分上夙有薰習之力能之乎明昌初年饑卽墨人高¶
翔嘯聚劫掠詔命公之父討之乃曰食者民之天得之則生弗¶
得則死抵死求生小人之常情討而誅之惡在其爲民父母也¶
#<md:CK-KZ_JY295_03p009b>¶
<pb:YP-C_JY295_27yiji-03-0009b>¶
遂宣布主上之德賑以倉廪不戮一人寇爲之平古語有云活¶
千人之命其後必有顯者是公能了此大事亦必借先世豐功¶
厚澤陰相之力而致之耳公有三兄六弟其兄有官至驃騎者¶
有至輔國者餘皆克紹家聲泰和癸亥父母與議婚事公因遁¶
去徑詣濰州玉淸宮見長春宗師請爲門弟子師憐其貴家子¶
兼異其風骨不凡後必爲玄門大器乃從其請授今之名字父¶
兄疑其第四都全真觀主知之故爲隱匿縶歸有司公聞之遂¶
還家自言其志父母知不可奪因選第二都樂真觀使居之樂¶
真今更名玉淸矣公雖得法於長春充養之際亦嘗質於玉陽¶
太古二師真玉陽賜號開真子太安己巳長春應詔京師還住¶
#<md:CK-KZ_JY295_03p010a>¶
<pb:YP-C_JY295_27yiji-03-0010a>¶
玉淸知公有所得乃賜重玄子號蓋嘉之也貞祐癸酉公之昆¶
弟皆爲兵亂蕩散而父母失依公乃扶二親就己所居致孝養¶
之力三載雖二兄還其安置省問誠敬之禮未嘗缺己卯聖朝¶
遣便宜劉仲祿起長春於海濱門人中選道行淸實可以從行¶
者得十八人公其一也及進程萬里沙漠其緇重車皆兩人主¶
之惟公獨御焉淸和憫其勤請副於師師曰吾知斯人之勤矣¶
但欲先行其人之所難而後必有大所獲耳公聞之乃曰弟子¶
於師丘山厚德無以爲報共僕其御實當爲之事予惟不知所¶
求亦不知爲勞也同行者由是雖勤苦百至皆爭赴矣辛巳西¶
至阿不罕山始有漢人耕作因公等九人立棲霞觀癸未住德¶
#<md:CK-KZ_JY295_03p010b>¶
<pb:YP-C_JY295_27yiji-03-0010b>¶
興之龍陽甲申長春奉旨往燕城太極宮尋更名長春公亦自¶
龍陽來丁亥師反真公年四十一矣一日靜坐一室忽於恍惚¶
間見重陽長真長春三師真公拜畢侍立祖師言汝壽當七十¶
五長春言汝五十後必負教門重任事雖繁劇汝勿憚是皆磨¶
礪汝之砥石煅鍊汝之爐冶也言訖不知所在尋覺身中百關¶
通暢真氣泝流昇尾閭入泥丸是後日復一日神物變化金漿¶
玉液黃庭絳宮灌漑浸漬非言可及公因徧考先代師真得道¶
之後身中之事著見於書者針芥相投矣公從此以來雖顛沛¶
造次罔不在是其身中所得流運之理亦未嘗止想當時其爲¶
樂可勝計耶至淸和真人掌教乃副知長春宮事俄遷知宮戊¶
#<md:CK-KZ_JY295_03p011a>¶
<pb:YP-C_JY295_27yiji-03-0011a>¶
戌受宮門提舉丙午遷宮門提點戊申權教門事己酉以恩例¶
賜金冠紫服并至德玄虛悟真大師號癸丑掌教真常大宗師¶
奉朝命普度戒籙委公爲監度師丙辰真常羽化誠明真人張¶
公嗣教以公玄門大老之故己又在制遂授以教門都提點印¶
俾攝其事戊午秋應丞相胡公之請主平陽黃籙羅天大醮尋¶
奉令旨賜今真人號中統二年辛酉春秋七十有五矣度門人¶
五百有奇宮觀稱是是年春二月二日順正而化前此數日預¶
以後事囑門人凡爲省視者見其耳聰目明音吐洪暢盡如平¶
昔皆不之信至是方知公之所得過人遠甚越三日葬之五華¶
山仙瑩從遺命也至於度門人立宮觀兹皆緒餘土苴眾人之¶
#<md:CK-KZ_JY295_03p011b>¶
<pb:YP-C_JY295_27yiji-03-0011b>¶
所共見者或可得而言之今壽幾八十矣而精神不衰臨行一¶
著又明白如彼其素養之於內必有精真微妙眾人之所不能¶
見之者豈易得而言之也送葬之日官僚士庶前擠後擁傾動¶
都邑道眾不言可知秋九月門人狀其行請文於予予因按其¶
實而次第之屬以銘曰¶
荏苒柔木言緡之絲大浸沼天砥柱不移二者之美公并有之¶
公旣有之我請布之一遇師真便得正理觀公之性已超異矣¶
及住大宮中正不倚四十年11又出類矣苟非其人道不虛行¶
本若不立道無由生推公之孝及公之誠本旣立矣道宜有成¶
人所見者緒餘土苴公之得者妙絶真假天地一指萬物一馬¶
#<md:CK-KZ_JY295_03p012a>¶
<pb:YP-C_JY295_27yiji-03-0012a>¶
不以是觀知公蓋寡與其觀身孰若觀神神如之何把握乾坤¶
陰升陽降黃河崑崙至人妙處不屬見聞精神骸骨各歸本始¶
門人治任奢儉合禮燕城之北五華之址碑以表之公元不死¶
　　
*** 渾源縣真常子劉君道行記¶
　　　　　　　　　　　　　　　　@by前進士王鶚撰¶
君諱道𡨴雲中白登人世爲縣吏以廉平稱君生不好弄閒與¶
諸兒戲必結庵跌坐曰我學道爾識者知其有宿習及長雅意¶
玄門昆季凡四人君其伯也縣民推嗣世業力卻之太和壬戌¶
聞渾源隱士劉柴頭號得道乃與家人訣詣屏風山金泉觀師¶
事焉師厯試諸難至遣丐食君樂從不屑也師知可教遂授微¶
#<md:CK-KZ_JY295_03p012b>¶
<pb:YP-C_JY295_27yiji-03-0012b>¶
旨自是東遊海上西厯關中寓華山上方之白雲宮屬𡻕饑僵¶
餒立志不少衰旣又如太原泊神霄宮有饒益院僧賢而飯之¶
道獲楮幣千二百貫君榜求其主踰月竟不至悉以給貧乏而¶
一無所私貞祐之甲戌避地張村穴洞以居𡻕丙子鄉里稍安¶
帖土官馮祿聞君之在并也迎歸雲內君尸居環堵若將與世¶
絶者而樂道之人渴於請益百方爲出之於是肩摩踵接學君¶
之學者日益眾矣庚辰春渾源長高定飽聞君譽敬請之來曰¶
龍泉曰金泉曰玄元皆名觀也君更爲住持而興廢起頓之功¶
爲多癸未秋真人邱長春入覲回君執弟子禮迓諸銀海之東¶
目擊道存一見如故問君之初事以柴頭對師頷之曰仙人中¶
#<md:CK-KZ_JY295_03p013a>¶
<pb:YP-C_JY295_27yiji-03-0013a>¶
天隱也因授祕訣加號真常令築室西京未幾推爲道官長遊¶
戲十年庭無一訟逮長春仙蛻淸和紹休尤與君相得丙申之¶
春尹淸和謁祖庭還會君於古恒嶽之陽語之曰吾近遊陜右¶
奉田侯德粲之命凡玄宮道宇皆擇人主之惟華山之雲臺地¶
靈物秀實仙家一洞天非君無可託者君再辭不獲遂遣門人¶
爲經營君亦往返再三大興築構所過崇奉男女如市癸卯中¶
夏田侯修華嶽廟復與丞相胡公天祿同署邀君於雲應間君¶
聞命欣然卽日就途甫四三年厥功告成丙午春有詔設普天¶
大醮於燕京之長春宮徧召諸方耆德而君亦預焉時李真人¶
主醮事得君甚喜是年夏五月庚申旋車古恒越二十二日壬¶
#<md:CK-KZ_JY295_03p013b>¶
<pb:YP-C_JY295_27yiji-03-0013b>¶
午請州牧高仲揀洎門人許志安屬以後事翌日將中曲肱而¶
逝春秋七十有五君生長大定明昌間不以世俗所樂者嬰其¶
心而能遠跡塵凡棲心物表東遊西厯所至風靡雖土木屢興¶
聊亦應緣而已嘗作巴人曲接引於眾又著會仙隨應總仙三¶
錄以道神仙可學之事臨終語門弟子曰可於丈室瘞吾軀榜¶
以倐然足矣蓋取南華翛然而來翛然而往之義則君之平昔¶
所養可知已方君之在渾源樂與學士魏公邦彥遊故其亡也¶
門人史志經狀其行走燕求記于公且將刻石祠堂之側公一¶
日攜以過僕曰真常好道人吾知之詳然吾老不作文字久矣¶
子其代予言僕初客燕城殊無文思重違學士之請而復嘉志¶
#<md:CK-KZ_JY295_03p014a>¶
<pb:YP-C_JY295_27yiji-03-0014a>¶
經之不忘所事乃以臨終之言名其堂因爲紀其始末云若夫¶
門弟之翹楚者皆當識諸碑陰兹不敢喋喋𡻕疆圉協洽淸明¶
前六日記¶
　　
*** 重玄子李先生返真碑銘¶
　　　　　　　　　　@by嘉議大夫吏禮部尚書高嗚撰¶
金朝故事新天子卽位例出諸王爲方鎭大安崇慶間宣宗以¶
豐王來彰德先生時以高訾家推擇爲功曹掾有廉平稱尤精¶
算術因之出入府中雅性重厚復小心畏愼故見親任至甯元¶
年宣宗入繼大統明年車駕幸汴梁扈從以行補戸部令史當¶
艱難之際柄臣高琪蔑視文吏其持下急如束濕從事者爲之¶
#<md:CK-KZ_JY295_03p014b>¶
<pb:YP-C_JY295_27yiji-03-0014b>¶
惴恐稍稍引去先生以直道自任氣殊不少衰會被檄漕米餽¶
燕師抵霸州值北兵大入幾至不測然憂世之懇每見於顏間¶
議者謂秩無崇卑顧力行何如耳若是而進武則功名爵位其¶
畏不顯一日忽報謝病歸隆慮山聞者愕然適與丹陽馬公之¶
高弟盧公相遇便請執禮爲全真師旣付授有源未幾默有所¶
契徑入樓霞谷無憂洞深坐練化木茹澗飮其節愈堅苦學道¶
者難言之行元師府宗室惟良招撫使杜仙皆一時豪傑日加¶
敬異在屯戍扞禦中嘗率僚佐致謁其他可知甲申聞長春邱¶
公應召還附盧公遠迓得賜名志方號重玄子盧公有北京之¶
命謂先生緣在彰德俾之南行總管趙德用請住迎祥觀觀雖¶
#<md:CK-KZ_JY295_03p015a>¶
<pb:YP-C_JY295_27yiji-03-0015a>¶
兵燼日久凡事草剏先生一顧奐焉有承平舊物之漸丁亥長¶
春公上仙攜法眾往祭因宿留檀順若致心喪焉庚寅復還士¶
庶逢迎懽動閭里皆曰吾家先生來也總帥蕭仲通曁同列奉¶
疏請主盟天慶宮宮之荒廢畧如始住迎祥時先生力爲經度¶
不數𡻕大敞而新之殿堂庭廡壇藏廚庫下逮廐湢咸備而法¶
視他郡邑爲冠丁巳宗王穆哥崇向高風遣使持金冠雲錦羽¶
衣焜耀之仍加真人號以庚申二月九日春秋七十有六怡然¶
留頌而逝門弟子葬之王裕村某原從治命也所著地元經若¶
干篇行於世甲子春提點趙志璞偕法兄弟扶狀來謁曰先師¶
𡨴神塜上之木拱矣而旌紀寂寥誠惠顧之以銘死且無恨敢¶
#<md:CK-KZ_JY295_03p015b>¶
<pb:YP-C_JY295_27yiji-03-0015b>¶
請鳴以先生之行有應銘者蓋先生少時已自不碌碌雖由文¶
法進人皆以遠大器許之况潜邸舊人依光日月君臣相遇古¶
人謂之千載雖方駕漢名臣可也乃今挺然不顧槁項黃馘自¶
棄於澹泊無端倪之地以至成道非烈丈夫孰能如此以是槩¶
之真可銘也已若夫萬鶴遶醮壇而翔飛蝗抱祭器而死虎承¶
牒而殺田豕雪失道而作司南其靈異類此者甚多皆先生平¶
日所不喜道亦不敢具書先生字友之相州安陽人初諱益旣¶
入道止以法名行銘曰¶
貪魃倀倀不膠者臧在昔所難在我翕張城旦刑書家令智囊¶
顧乾龍未躍已麗乎初九之陽迨雲雺滃然而從相得益章果¶
#<md:CK-KZ_JY295_03p016a>¶
<pb:YP-C_JY295_27yiji-03-0016a>¶
以功名自任於一代宗臣而有望政屑就代來之議猶作封侯¶
之宋昌胡舍彼而取此抑可謂有天德沉潛之剛翩翩獨征澹¶
與世忘擁腫之與隣寂寞之爲鄉是宜爲下士所笑而耿耿自¶
信者廓兮其心光此孰得孰失計必有能辨其詳或乘白雲或¶
下大荒千年夜旦曾不失處順安時之常有豐者碑植立墓傍¶
繄攓蓬之日雖樵童牧堅知有道者爲不亡¶
　　
*** 棲真子李尊師墓碑¶
　　　@by嘉議大夫河東山西道提刑按察使王博文撰¶
尊師姓李氏諱志明字用晦棲真其號也世爲潞之壺關人以¶
農爲業祖考而上皆潛德不耀甫九𡻕去父母爲全真學初禮¶
#<md:CK-KZ_JY295_03p016b>¶
<pb:YP-C_JY295_27yiji-03-0016b>¶
樊山潘先生爲師誦經讀書爲童子事稍長遇超然廣化王真¶
人授以火候周天之法鍊陰爲陽之術久之覺有徵驗鼓舞踊¶
躍不自勝乃曰師真豈欺我哉自是益積日新之功遂事長春¶
真人命名與字愛之深所以教之篤始自薪水庖廐及一切勞¶
筋力役心智之事皆令親厯而備嘗之然後誘之以至道之妙¶
示之以用力之方廑懇諄複不憚朝夕師亦力强而志苦至脇¶
不沾席者逾十年靜而生慧性識明了伸紙引筆肆口爲歌頌¶
皆有理致長春曰李生果爲受道之器非餘子所及也居無幾¶
乃曳杖掛瓢徑歸太原葺保真觀居之或寄跡於鄽肆或丐食¶
於村墟觀化閱世人無識之者但以單子李師父目之時方進¶
#<md:CK-KZ_JY295_03p017a>¶
<pb:YP-C_JY295_27yiji-03-0017a>¶
取國制未定戎馬營屯星散汾晉間劫攘財物戕害人命者在¶
所有之有司莫敢誰何𡻕庚寅太宗皇帝南伐駐蹕并之古城¶
師率徒侶拜覲天光拈香祝壽上情悅懌因勅兵人有暴民攘¶
物者以軍法從事遂著爲令由是行者無擾居者晏然師與有¶
力焉辛卯再駕而南復蒙盼睞是後師之道價益重矣淸和宗¶
師嗣教命管領一路道門事仍兼本府道錄復以道體冲虛大¶
師之號畀之未幾府尹石抹公及道錄智公以保真狹隘疏請¶
師住持天慶故宮天慶兵亂後鞠爲荆棘瓦礫之場旣允其請¶
慨然以興復崇建爲事一日從容語徒眾曰度道士以守宮觀¶
雖近代之制然自漢武帝時於甘泉宮中爲臺畫天地太一諸¶
#<md:CK-KZ_JY295_03p017b>¶
<pb:YP-C_JY295_27yiji-03-0017b>¶
鬼神像各置祭具自是之後蔓綿衍溢恢張弘大以至於今其¶
來遠矣吾道家者流雖恬淡無爲以治其心可不以分祉祝釐¶
爲立教之跡乎是則以營繕之事不得不盡心力而爲之也或¶
有以功大難之者師曰古人有言作舍道傍三年不成謀之欲¶
眾斷之在我卽荷畚鍤爲之倡從之者雲集貴者董其役富者¶
輸其財智者獻其巧壯者程其力師斡旋運動於神明之中而¶
應之者不愆於素遂使天慶之䂓制雄碩俊整爲一方之冠者¶
具見於榮祿宋公所撰萬壽宮碑兹故畧戊子夏大旱將爲一¶
路災府中祈雨僚屬以師主醮事已而澍雨霑浹𡻕以大豐又¶
宣差完顏胡失刺暴得奇疾氣息幾絶家人走告師以危殆狀¶
#<md:CK-KZ_JY295_03p018a>¶
<pb:YP-C_JY295_27yiji-03-0018a>¶
躬詣其處咒詛杯水下咽復甦其精誠之至感格之效如此平¶
生不勝計所錄纔一二耳己酉真常真人以師踐履之實洋溢¶
遠邇遷河東南北兩路道敎副提點凝坐一室中不動聲色而¶
事無不集者雅爲誠明宗師所敬重中統二年卽陞副爲正越¶
明年左仙翁保奏於永𡨴邸卽授棲真洪妙真人之號方爲人¶
天所瞻仰遽爾猒世於至元丙寅建子月之浹晨返真得年六¶
十有七又明年師之高弟提點張志希侯志正等請道教都提¶
點洞元大師申雲叟繼主天慶事雲叟卽師之同法弟也至元¶
癸酉予方官太原適洞元還自燕都將以是年四月己酉葬師¶
於太原府城之東南三里所從遺命也洞元持師之門人郭志¶
#<md:CK-KZ_JY295_03p018b>¶
<pb:YP-C_JY295_27yiji-03-0018b>¶
修等所纂行實狀以墓碑爲請洞元與予二十年之舊也固辭¶
弗許因請洞元言尊師一方外閑人耳無猗頓之富無晉楚之¶
力徒以日積月累而𡻕以增加遂令荒寒寂寞之域一顧盻之¶
頃化爲天上之玉京平地之寶坊非德足以服人誠足以感物¶
曷以臻此莊子有言水之積也不厚則其負大舟也無力風之¶
積也不厚則其負大翼也無力以師今日之所成就者論之可¶
謂積厚而有力者哉銘曰¶
維全不虧不虧何傷維真不僞不僞可常斯道昭昭熟爲主張¶
得其人而遇其時遂川流而天光僉謂若人福厚莫量心靜而¶
明志堅而剛內德旣充道價日彰事之者煬竈爭席師之者摳¶
#<md:CK-KZ_JY295_03p019a>¶
<pb:YP-C_JY295_27yiji-03-0019a>¶
衣升堂騰實蜚聲佩蘭襲芳砥柱中流橫潰獨障遊赤水而得¶
玄珠讀南華而友子桑視人世之死生猶旦夜與陰陽遽猒世¶
而上仙返白雲之帝鄉顧雖蛻骨於此旣不足以喪吾存則又¶
何必驚於凡亡耶¶
¶
¶
¶
¶
¶
¶
#<md:CK-KZ_JY295_03p019b>¶
<pb:YP-C_JY295_27yiji-03-0019b>¶
¶
¶
¶
¶
¶
¶
¶
¶
¶
¶
#+PROPERTY: JUAN 007
#<md:CK-KZ_JY295_03p020a>¶
<pb:YP-C_JY295_27yiji-03-0020a>¶
* 甘水仙源錄卷之七¶
　　
*** 崇真光教湻和真人道行之碑¶
　　　　　　　　　　@by嘉議大夫吏禮部尚書高鳴撰¶
全真之教始於少陽君興於重陽子大盛於長春公長春傳之¶
淸和淸和傳之真常真常傳之誠明誠明傳之湻和湻和以大¶
元數之實爲宗門五代祖諱志坦字公平出於相州湯陰王氏¶
父諱忠性慤願以貲雄其鄉母岳氏閨壺有微妊夢古仙來告¶
曰此子成人必令學道否則將禍而家已而公生焉自童弁不¶
好弄戲且不喜華美物甫及冠卽著道士服師北京盧尊師師¶
乃丹陽馬公之法孫洞淸于公之高弟也時以道錄居京之華¶
#<md:CK-KZ_JY295_03p020b>¶
<pb:YP-C_JY295_27yiji-03-0020b>¶
陽宮盧素嚴厲少忤輒責誚之殆若官府然故居門下者鮮克¶
終公參謁之餘力營百役至於廥廐湢磑之細躬執靡有懈盧¶
亦憫其勤而誠復加以禮癸未秋謁大宗師長春真人于宣德¶
一見器之傳付秘訣旣恐無以善其後遂行化興中義錦間日¶
丐一食雖蚊蚋嘬敗亦不屑棄已匪茆而居不計何地遇昏暮¶
卽止戊子聞淸和宗師駐燕知道統所在參禮焉師愛其力行¶
大加奬拔公忽有開悟恍若神明頓還舊觀無幾何徑入金坡¶
坐而鍊化窮深抵幽木茹澗飮人莫見其面其志愈堅苦雖晦¶
跡十餘年無賢不肖皆曰金坡王先生有道之士也甲辰春眞¶
常真人李公素高其玄屢以書見招來拜爲大度師夏五月從¶
#<md:CK-KZ_JY295_03p021a>¶
<pb:YP-C_JY295_27yiji-03-0021a>¶
真常北上參受三洞祕籙以祈禳訶禁濟人其疾病藥石不可¶
爲者假符水或以袂拂之罔不立驗咸畏服其神¶
皇太后飲挹真風寵賚以禮公益自謙遜惟顛墜是懼每蒙慰¶
諭必歸功於聖神若私不敢有者其知本不伐也如此留居闕¶
庭者六年還燕爲教門都提點燕去和林里千六百有奇凡赴¶
十有七馳驅寒暑略無艱苦狀蓋以輔翼玄教爲己任雖九死¶
不悔也¶
先皇帝踐祚之元年龍集辛亥詔真常公佩金符馳傳祀嶽瀆¶
以公爲輔行繼而奉香代祭者又四皆以祈天永命歛福錫民¶
爲意癸丑上問養生之術對曰此山林枯槁之士所宜非天子¶
#<md:CK-KZ_JY295_03p021b>¶
<pb:YP-C_JY295_27yiji-03-0021b>¶
之急務也天子代天理物當順天心與民興利則天降之福壽¶
近大赦天下革故鼎新民樂生活開創以來戕橫天閼精魂無¶
依非求諸冥冥中而莫之能救是所謂恩已及於八方澤又浸¶
於九原矣因奏修黃籙普天大醮上喜曰天垂此教以利天下¶
卽詔公命真常公于燕之長春宮陳設醮事所須旅百俱出內¶
帑一無擾於民食墨得甲寅三月十有五日禮備將行雲膚寸¶
而雨公密禱於天天爲之靜風月肅然星辰可摘又有卿雲鸞¶
鶴之應公卿文士咸作歌詩以賛其瑞繇是道價益重一時貴¶
遊悉奔走承事或執弟子禮真常猒世誠明嗣之公之力居多¶
中統建元春入關旋及覃懷陟天壇愛之留玉峯前期𡻕相州¶
#<md:CK-KZ_JY295_03p022a>¶
<pb:YP-C_JY295_27yiji-03-0022a>¶
神霄宮久虛玄席諸耆宿士庶懇公主之明年會真常葬又明¶
年復入金坡至元改元燕人楊提領者素慕玄教於私第之後¶
圃作環庵一區願得天下淸修高尚之士奉之僉曰金坡王練¶
師可卽禮致焉三年冬誠明復以提點事懇公七年誠明上仙¶
今皇帝詔公襲位仍加真人號以九年十一月二十有七日蛻¶
形於長春之玄堂得年七十有三越明年門弟子梁志安常志¶
敏等奉其衣冠甯神於金坡山下從治命也時天氣肅冽比襄¶
事熙熙然化而陽春執紼祖軷者萬餘人汗皆浹背咸嗟異之¶
以謂純誠之驗也所著信心錄六牛圖傳於世葬之明年志安¶
志敏等狀公之行來謁銘鳴治彰德時蓋嘗以疏請公主神霄¶
#<md:CK-KZ_JY295_03p022b>¶
<pb:YP-C_JY295_27yiji-03-0022b>¶
從遊甚欵故習其爲人義不可辭公美儀觀愛讀書尤喜性理¶
學深得奧義好施與困乏無聊者不以己之有無謙恭寬碩克¶
己下人故度門弟子者數千人若觀若庵者又營建百餘區可¶
謂能弘其道矣嗚呼以公平日陰功濟物之心嚮在闕庭假之¶
以政救時行道焉知不有如行符設醮之功耶若夫將適遼東¶
也禱之而愈風痺又去許昌也空中傳玉帝有命其靈異若是¶
者甚多然實非公之本心且有湻和真人傳在兹畧而不書銘¶
曰¶
混沌旣死大道窈冥乃醨其醕乃濁其淸喫詬以形勃豀以情¶
拱璧而先駟馬竟盜爲夸矜天開聖人之藥石聾盲著書二篇¶
#<md:CK-KZ_JY295_03p023a>¶
<pb:YP-C_JY295_27yiji-03-0023a>¶
强爲之名爰有漆園演爲鯤鵬蝶夢破而虛白生然後使混沌¶
復起大道復明代有人焉玄風日宏有來重陽莫之與京孰其¶
似之湻和是承挺焉志堅夷焉心衡㗳焉尸居而聞望震驚寂¶
然無聲澹然無營𦕈翩翩而獨征砥柱中央萬古不傾力提玄¶
綱惟公主盟雖以符水藉名而救世是宜羔鴈待之如老更金¶
坡蒼蒼草木光榮衣冠有藏功行有銘而復返其精抑將乘冷¶
冷之風御顥顥之氣遊元洲而戲赤城也耶¶
　　
*** 順真冲虛真人毛尊師蛻化銘¶
　　　　　　　@by宣授河南府路提舉學校官李國維撰¶
人命於天地兩間事莫大於生與死也自生至死之際善惡所¶
#<md:CK-KZ_JY295_03p023b>¶
<pb:YP-C_JY295_27yiji-03-0023b>¶
歸其可以見之矣且莫高者天莫厚者地在天而日月有晦蝕¶
在地而山川有崩陷天地尚不能久有壞如此而况於人乎乃¶
知生不常存惟靜而復命曰常死而不忘者壽蓋有道存焉耳¶
自大道旣隱人慾滋熾不可救藥幸鍾呂而下降及近代全真¶
之教興有王重陽者出化馬譚邱劉於海上相從往返東西二¶
都仙跡顯著而後遠近向風而流傳漸久彌滿四方遊其門而¶
學者不知其幾萬千人至於識性命之理了死生之事而不失¶
其所者蓋亦寡矣百年以來能繼重陽七真之風而不下於今¶
之高道動化關洛間眾所飮慕卓然獨異者冲虛真人毛尊師¶
也師諱養素字壽之道號純素子頤真冲虛真人其師號也家¶
#<md:CK-KZ_JY295_03p024a>¶
<pb:YP-C_JY295_27yiji-03-0024a>¶
世平水太常博士兼祕書郎沁州同知毛麾牧達之嫡孫牧達¶
以文行純粹前金明昌初朝廷重其名特徵授宮教之職得其¶
師道上下受益厯館閣通守外郡於道無少違失宜其爲天所¶
佑有賢子孫其父諱德字日新以門資入仕不喜躁進師性資¶
冲澹雅有出塵之志幼喪母事父謹敬鄉里以純孝稱旣長僑¶
寓許昌貞祐初適一羽客見過風神蕭爽師一見乃知其爲異¶
人謹奉之久羽客曰此子可教授以祕語師問仙號曰我華山¶
陳希夷也言訖忽失所在自是心神渙釋道緣漸濃又於隱君¶
子于宋二老時親言教以謙光處已實德接物乃父旣卽世喪¶
祭禮闋棄家易服而道往禮太華惠照真人田無礙卽丹陽之¶
#<md:CK-KZ_JY295_03p024b>¶
<pb:YP-C_JY295_27yiji-03-0024b>¶
法嗣也謹執几杖淸苦玄門幾二十年惠照異之丹書祕訣又¶
得其傳天光煥發日以益新殆不可掩因志在四方不爲物滯¶
門人常志久系出素宦方監永甯務棄官入道同諸貴遊請師¶
居鳳翼道院一日其子尋訪旣見堅乞還歸師卻之曰吾旣在¶
道門去就自有時終不能爲世俗累爾無顧我子號泣而迴後¶
天興河南之變大朝王師南渡因復姑汾時官府道俗交狀敦¶
請同法屬王葉諸公棲霞党子春住持玄都觀當其晉境飛蝗¶
滿地民心懸急師率王葉輩齋戒致禱蝗悉飛去竟不成災人¶
以爲靈應昭然精誠所致莫不尊敬之但福地靖廬未能全忘¶
其情乙未同諸門人常志久由陜而南興葺洛陽朝元棲霞二¶
#<md:CK-KZ_JY295_03p025a>¶
<pb:YP-C_JY295_27yiji-03-0025a>¶
宮及華陰淸華觀不數年金碧輪奐冠於他處丁酉汝州官用¶
狀請住北極觀己亥關洛荐饑豪富閉糴師悉發餘糧均施困¶
餧賴以活者甚眾蓋平昔樂於賙急以仁爲己任如此辛丑淸¶
和真人至終南以師宿德望重起爲棲霞提點兼領披雲玄都¶
寶藏八卦局時紫陽楊使君行漕臺曁玉華王元禮西庵楊相¶
正卿諸公俱在洛與之遊相得甚厚道價增重光耀一時甲辰¶
副提點寂照大師呉志明北上齎皇后懿旨有冲虛大師之號¶
繼及真常掌教大宗師銜命南下賜號頤真冲虛真人旣莅琳¶
宮主盟師席薰戒嚴肅日無惰容庚戌舉燕京都道錄韓公以¶
自代退跡淸華未幾韓復歸燕棄世再奉掌教誠明真人法諭¶
#<md:CK-KZ_JY295_03p025b>¶
<pb:YP-C_JY295_27yiji-03-0025b>¶
復領朝元棲霞宮事師於性理之學尅意終世斯須無少間斷¶
故能透脫融貫全真正脉其造之也不爲不深一日炷香危坐¶
卽示歸寂之語眾莫能測翌日晨興方理巾幘旣畢依墻儼然¶
立化神觀不衰是日朝霞亘天人有見師翱翔其上者士子伊¶
川楊君用登封韓仲温因宿於宮嘆以爲異實己未七月上旬¶
四日也世壽八十有二凡聚徒闡教前後度門人百數輩其遺¶
骨瘞葬於本宮之先瑩關洛諸公多爲作傳及賦歌詩挽誄之¶
有汛霞圖卷傳於世翰林待制孟攀鱗京兆教授李庭敘之甚¶
詳門弟子王志冲張志佺同道判常志久齎講師郭從道所作¶
行狀謁余求誌辭不能已余以謂甚哉道之難明也其道有成¶
#<md:CK-KZ_JY295_03p026a>¶
<pb:YP-C_JY295_27yiji-03-0026a>¶
不成由其人之悟不悟故前聖有道心唯微之旨亦有謂朝聞¶
道夕死可矣之語皆不以達道爲易其所以悟而成者誠亦有¶
所由來必也所稟賦高明所遇合神異所以抱神守一甚固積¶
行累功甚勤自種時一點物真力耕敏耘善始令終然後可望¶
入其閫域矣師生於姑汾長於賢祖考積慶之門得天地之間¶
氣其稟賦不必論也隱於許下遇希夷許以可教遂授其妙道¶
入太華禮田無礙授丹書其遇合可知也內持孝敬以事親奉¶
天外施慈仁以愛人及物此非積累之功行乎隱居華之下洛¶
之濱淸淨虛寂餘四十載有進無退此非抱神守一甚固者乎¶
故卒能有成脫塵網之中出化機之表翛然往來入於自在逍¶
#<md:CK-KZ_JY295_03p026b>¶
<pb:YP-C_JY295_27yiji-03-0026b>¶
遙之境界不亦宜乎後之學者可不景行而加諸意抑謂自大¶
朝奄有天下以至中統改元當今皇天眷命¶
皇帝曁后妃太子諸王莫不敦尚玄風敬禮高士而師之所歸¶
至善若此不可不爲之銘銘曰¶
太古之時人生之始壽而不夭仁而不鄙大道旣隱衰俗靡靡¶
滋熾人慾泯絶天理輕妄好惡勞煩聽視真趣之歸幾人而已¶
在淸流中有純素子忘情名利遠跡朝市養氣煙霞棲身山水¶
伊水洛水嵩山華山往求同志密叩玄關當擾攘之際徜徉乎¶
其間契遇高真逸駕相攀傳授祕訣煅成大丹輟食賙人救時¶
阻艱內持外修功成行完策名紫府垂範黃冠塵緣方盡飈馭¶
#<md:CK-KZ_JY295_03p027a>¶
<pb:YP-C_JY295_27yiji-03-0027a>¶
將還幻身外物付之等閑汛霞璇空𦕈視塵寰陳跡在碑有志¶
明刊善始令終眾之所難不歸於地府不列之王官生死無變¶
於己而况乎利害之端豈亦不幾於神仙之一班後人仰止拂¶
石以觀¶
　　
*** 終南山圓明真人李練師道行碑¶
　　　　　　　　　　　　@by祖庭天樂道人李道謙撰¶
師姓李諱志源邠州三水縣人天挺至性宗黨以孝悌稱自幼¶
有冲舉志年未三十考妣俱喪乃棄家絶累潔身入道師事本¶
州玉峯觀全陽周君服勤左右數年匪懈全陽憫其精懇遂付¶
以修真微旨且使遊厯諸方參證心印至醴泉與同志裴公結¶
#<md:CK-KZ_JY295_03p027b>¶
<pb:YP-C_JY295_27yiji-03-0027b>¶
茅以居遣欲凝神虛心集道厯十有八載故得塵慮盡銷天光¶
內發鄉人李公崇尚高潔建道院率閭里耆艾延至事以師禮¶
無何全陽召之還邠賜號圓明子俾主玉峯觀又嘗集眾言曰¶
圓明於道實有所得他日吾歸全之後汝輩當尸祝之迨正大¶
戊子冬十月全陽返真門眾遵宿昔之命舉練師處師位練師¶
勉從其請未幾遷居京兆府城之西漢高祖廟凡昆季子姪教¶
育公溥遠近道屬靡不得其懽心始服全陽付畀得人之哲天¶
興初秦地受兵練師挈眾出關寓陜州之雞足山尋遷洛陽長¶
生觀及河南破天朝遣使招集三教人練師率眾北渡於東阿¶
縣築栖真觀居之遠邇聞其名德之重請益受教者不可勝紀¶
#<md:CK-KZ_JY295_03p028a>¶
<pb:YP-C_JY295_27yiji-03-0028a>¶
玄通子范尊師方主東魯道教事待之如伯仲時遣人候問起¶
居資其不給甲午𡻕關輔畧定練師念及終南南時村活死人¶
墓乃重陽祖師鍊真之地曩者全陽意欲葺居以彰仙跡適丁¶
金季之亂不克肯構卽遣門人王志瑞等西歸耕占乙未參軍¶
齊大年與練師鄉里之舊時居趙州慕其道德剏悟真庵請至¶
事之百色用度繼奉不輟丙申冬適燕謁處順堂掌教淸和宗¶
師遇以殊禮署練師充真定路道門提點且曰吾向詣長安祀¶
香祖庭見公遣人剏制南時勝跡吾就名與重陽成道觀矣然¶
此非細故公儻不親臨恐莫能濟練師還趙之日繼令法弟呉¶
志恒來充知觀戊戌冬京兆總管田德粲差官持疏往迓練師¶
#<md:CK-KZ_JY295_03p028b>¶
<pb:YP-C_JY295_27yiji-03-0028b>¶
卽日命駕率百眾西還大行起建由是道緣益弘門徒翕集不¶
數年殿宇壯麗與宗聖上淸遇仙諸宮相甲乙辛丑春祖庭會¶
葬之際道流恒數千人洞真宗師舉練師提舉重陽宮練師以¶
正己而物正之道禆賛玄化與有力焉丙午八月朔旦朝謁禮¶
竟忽謂眾曰吾昨承玄告不能久留世矣公輩各當以進修爲¶
業及此師祖勝緣實先師之志今克伸之吾歸無慊矣可善主¶
持無使中道而廢遂絶粒忘言越五日沐浴更衣奄然解化春¶
秋七十有一門眾葬于本宮東北之仙塋庚戌冬掌教真常真¶
人奉上命委加玄教有道之士名號以恩例追贈淵虛圓明真¶
人仍升觀爲宮於戲盛哉練師道器凝重上性謙冲律已容人¶
#<md:CK-KZ_JY295_03p029a>¶
<pb:YP-C_JY295_27yiji-03-0029a>¶
輕財重義生平不讀書凡視聽言動脗合經旨當作務紛擾之¶
甚其修鍊之功亦無時少輟丈室之中惟巾盂几杖無長物一¶
冠一袍之外不置囊橐終日塊坐殆若與世相忘者及其卽之¶
而飮人以和使人自有所得其教誘後進又能隨其根性高下¶
各有所發明無非頤神毓氣誠意正心之要雖髫童之愚所爲¶
不道亦未嘗以惡言斥辱但以善惡罪福之報方便啟導之必¶
使心自慚服以馴其化其成就於人者如是至元癸酉秋重陽¶
日提點呉志恒每念練師薰陶切磋之惠思而不忘丐予爲文¶
用刻貞石以垂不朽向予與練師同居仙境僅及十年仰慕高¶
風亦樂道其盛德仍系之以銘銘曰¶
#<md:CK-KZ_JY295_03p029b>¶
<pb:YP-C_JY295_27yiji-03-0029b>¶
真常之道無門無房誰其啟之教祖重陽東遊海上四子傳芳¶
支分派別化洽萬方圓明老仙天挺道器丹陽裔孫全陽嫡嗣¶
久進真修功周德備或出或處有道有義仙仗西來肯構南時¶
門徒濟濟教化熙熙樓觀嵳峩金碧參差肇開神宇萬世之基¶
善始令終曲肱斂息形有生化道無終極我銘以辭無愧乎實¶
刻石琳宮後昆懿則¶
　　
*** 淸虛大師把君道行錄¶
　　　@by翰林侍讀學士正議大夫兼國子祭酒陳楚望撰¶
國家尊右三教道其一也爲教者思寵遇之優渥而歸美報上¶
之念亦與國家相爲無窮是以道家者流必剏宮殿集徒侶崇¶
#<md:CK-KZ_JY295_03p030a>¶
<pb:YP-C_JY295_27yiji-03-0030a>¶
奉玄昊晨夕焚修以爲¶
皇家祈天求命之地此乃天保下報上之遺意而通明殿之所¶
以建也天下之理通則明人心本自虛明洞達一爲外物所蔽¶
則明者塞矣塞則暗莫甚焉夫明必本於通不通未有能明者¶
也此通明之義是宜淸虛大師把君以是銘諸心而又以是名¶
其殿也君諱德伸字仲直世居唐邑幼而好學事親以孝聞學¶
廣聞多而以老氏虛心體道之要爲入道之門戸値貞祐南遷¶
挈家襄陵十餘載二親相繼而逝旣終喪欲訪異人辭故里南¶
遊至蒙山受道於無塵子衞君無塵甚器重之爲立今名字自¶
此黃冠野服惟意所適晩寓青社養素於太虛宮先是有同門¶
#<md:CK-KZ_JY295_03p030b>¶
<pb:YP-C_JY295_27yiji-03-0030b>¶
高士王君於府城東南隅卜建觀基欲居雲遊之眾城東二十¶
里許購田園以備香供之具一旦遇仲直道同志合悉以其地¶
相付與且曰成吾志者子也仲直躬率羽流銳意締構是時總¶
管于公元師姜公及諸方信士隨心樂施助成勝事崇通明之¶
正殿立玉帝之尊儀方丈雲堂齋厨庫庾廊廡雜舍以序營爲¶
一新偉觀落成之後每遇朔望自總管以次官行香致禮以賛¶
頌天子萬年之祝其歸美報上之一念必使無負於尊右之初¶
意此仲直之本志也玄門掌教大宗師真常真人名其觀曰通¶
玄仍付以金襴紫衣號曰淸虛大宗師誠明真人特授益都路¶
道錄𡻕次乙亥朝廷遣使徵召留長春宮每事屨有咨訪特旨¶
#<md:CK-KZ_JY295_03p031a>¶
<pb:YP-C_JY295_27yiji-03-0031a>¶
遷授提舉諸路道教以彰有德昔河內司馬子微受中嶽體玄¶
潘君正一之法體玄受之於茅山昇玄王君昇玄受之於華陽¶
隱居陶君自陶君至子微厯四世而子微被召於唐景雲間乃¶
以治國猶治身之說納誨於睿宗自丹陽宗師以是道傳之元¶
元宋君元元傳之無塵子衞君無塵子傳之仲直亦以四世而¶
仲直以有道榮膺召命他日奏對必能以正心誠意開物成務¶
之學啟沃聖心其視子微治國治身之語殆異世而同符矣仲¶
直老名而儒行者也余與交最久頗知出處之大槩併筆之以¶
遺後之嗣教者使有知焉至元庚辰正月吉日記¶
　　
*** 終南山樓觀宗聖宮同塵真人李尊師道行碑¶
#<md:CK-KZ_JY295_03p031b>¶
<pb:YP-C_JY295_27yiji-03-0031b>¶
　　@by宣授陜西五路西蜀四川道教提點天樂真人李道謙撰¶
師姓李氏諱志柔字謙叔其先洺水人世業農桑以門地淸白¶
見稱於鄉里昆季四人師其次也生有宿慧及長雅好林泉蕭¶
然有出塵之趣父志微素嗜玄學先從趙州臨城縣太古高弟¶
開玄真人李君參受全真教法及學成行尊所作歌詩深契玄¶
理泰和辛酉𡻕師亦事開玄執弟子禮服勤日久開玄識爲受¶
道器真筌秘訣付授無所隱師卽蒙印可自是鍊心養性丐食¶
邢洺間雖絶粒數日立志不少衰尋隱居仙翁廣陽兩山謝絶¶
人事者十有二年潜究道德性命之學大有所得是時開玄及¶
志微俱上仙其兄志端弟志藏志雍皆從師遊蓋相尚以道也¶
#<md:CK-KZ_JY295_03p032a>¶
<pb:YP-C_JY295_27yiji-03-0032a>¶
已而西山盜起遷邢臺築通真觀居之道價日隆遠近向慕願¶
爲門弟子者戸外之屨嘗滿庚辰春聞長春宗師拔起海隅道¶
經燕趙師以禮餞行迨癸未八月長春奉詔南下師復迓於宣¶
德之朝元觀長春以師碩德宿望賜號同塵子教以立觀度人¶
將迎往來道眾爲務師恪遵玄訓於是始建長春於漳川奉天¶
棲真於大名丙戌復詣燕觀寶玄堂參證心印明年秋長春返¶
真師杖屨南歸向化者益眾如磁州之神霄相州之淸虛林慮¶
之天平廣宗之大同燕都之洞真皆以次而舉其門弟諸方起¶
建大小庵觀二百餘區化度道流稱是丙申淸和宗師自燕入¶
秦興復終南劉蔣祖庭時師亦侍行適樓觀宗聖宮道士張致¶
#<md:CK-KZ_JY295_03p032b>¶
<pb:YP-C_JY295_27yiji-03-0032b>¶
堅以廢址係玄元道祖演道德二篇聖蹟天興兵亂焚毁殆盡¶
具狀懇宗師乞爲重建計宗師以爲無丹山豈能棲彩鳳有任¶
公乃得猒大魚卽以狀付師俾任其責師奉命率徒剗荆蕪陶¶
瓦甓經之營之日漸成序丁酉冬真常宗師署師大名刑洺兩¶
路教門提點曁淸真大師號俾往來秦魏趙間以辦其事不十¶
載雄樓傑觀粲然一新庚戌洺州牧石德玉慕師名節詣闕保¶
奏賜黃金冠服加號同塵洪妙真人甲寅春詔燕京大長春宮¶
修普天大醮師預高道之選事竟盤桓邢洺諸觀院有未完者¶
例爲補葺中統癸亥誠明宗師命督還樓觀凡有闕畧悉加修¶
飾方之前代增益數倍矣至元改元奉德音禁民侵擾及使臣¶
#<md:CK-KZ_JY295_03p033a>¶
<pb:YP-C_JY295_27yiji-03-0033a>¶
軍旅無聽留宿以便焚誦三年丙寅夏六月二日沐浴正襟儼¶
若平日集眾於前戒以修身利物爲念以後事嗣弟子石志堅¶
主領翌日翛然順化享年七十有八方其斂息之際宮北焦家¶
巷居民見空界五雲浮動仙音朗徹奔往視之師乃昇矣畏暑¶
流金顏色如生醮祭三日權瘞於所居之丈室旣事遣介赴喪¶
於東門人忽一日大名奉天宮羣鶴飛鳴下直壇殿眾目仰瞻¶
須臾訃音至識者以爲師之神遊也後四年庚午門下諸耆宿¶
卜以淸明日葬于宮東南成道觀之仙遊堂師純素誠敬終日¶
危坐望之毅然若不可犯逮其卽之教人不倦皆嗇養精氣神¶
之祕其次則必以退己進人罪福之方隨其高下接引之誕惑¶
#<md:CK-KZ_JY295_03p033b>¶
<pb:YP-C_JY295_27yiji-03-0033b>¶
幻怪之語不道也雖應緣世務中其頤真毓浩之業未始少間¶
輕財重義慈儉謙裕殆若夙成四方學徒不可勝計𡻕時供奉¶
金帛充溢悉歸常住爲興建費衣冠之外囊無私積故能享其¶
壽致高名所至之地權豪士庶莫不再拜禮敬北面師事之自¶
非胷中誠實所格疇克爾耶以予嘗辱知於師比其葬也石君¶
志堅狀師平昔所行大槩懇來乞文將刻之石予亦重師之有¶
道不得以固陋辭卽因其實而紀之銘曰¶
希夷道妙言難窮誠之所感斯能通粵有人兮宿慧充開玄嫡¶
嗣同塵公早年穎悟超樊籠仁慈淸儉居謙冲虎龍交媾全真¶
功鍊就骨肉俱相融令名籍籍壓岱嵩所在請益來參同西翱¶
#<md:CK-KZ_JY295_03p034a>¶
<pb:YP-C_JY295_27yiji-03-0034a>¶
東翔闡宗風隨機接物開盲聾草樓灰燼施神工瑤壇玉宇增¶
興隆功成道備師知雄退身閑居德愈崇百年厭世遊太空昭¶
昭不亡存其中我作銘詩樹琳宮高天厚地齊始終¶
　　
*** 洗燈子然先生道行碑銘¶
　　　@by翰林直學士中順大夫陜西漢中道提刑按察副使王¶
　　　利用撰¶
道家者流蓋逸民之徒歟語其心則冲虛清靜語其身則落魄¶
不羈語其情則愛惡俱遣語其志則持守不移其設教也不娶¶
不宦不葷不垢慈而祥貧而樂和柔謙退而已所以老莊於周¶
鍾離於漢呂仙之於唐繼繼承承而不世出也其簪冠模範心¶
#<md:CK-KZ_JY295_03p034b>¶
<pb:YP-C_JY295_27yiji-03-0034b>¶
跡塵俗者姑置而勿論金源氏作重陽祖師飲甘泉而了道丹¶
陽馬師遇重陽以修眞趙玉斗法嗣於丹陽洗燈子光續於趙¶
斗教法大闡而關中爲最者洗燈師與有力焉師諱逸期字守¶
約姓然氏京兆涇陽人大定辛卯分瑞于世骨相異常弱不好¶
弄及其長也神注于顏髯過于腹澹然寡欲樂慕玄風父母欲¶
妻之誓而弗許遂禮清陽子桃花陳先生爲師灑掃叩詰盡瘁¶
服勞雖經叱訶責辱未少退惰晝不懈夜不寐者凡六寒暑矣¶
清陽子曰汝雖經鍜鍊功行未圓若非明師指訣詎可入於大¶
乘東山道人與汝有千劫緣當往參禮力遣之乃謝去至驪山¶
遇了眞子趙公方悟陳師之言久炙仙機默有所契了眞子曰¶
#<md:CK-KZ_JY295_03p035a>¶
<pb:YP-C_JY295_27yiji-03-0035a>¶
靜功垂成更加礱礪可也長安太白延祥觀乃唐朝玄元道祖¶
示現之跡吾丹陽師已爲建立全真堂於其側他日必爲大福¶
田汝可識之卽日西邁過醴泉邑人留居環堵遂乃踵納真息¶
內杜德機棄智忘言識心見性不三年造夫大妙之域一日火¶
光從環堵中出眾以爲災奔赴之至則見師瞑笑而坐眾感而¶
異之方悟火光乃神光也於是敬仰禮奉倍於他日師猒其煩¶
瀆出遊商顏卜築三陽草庵以止息焉字其庵曰還真三陽地¶
勢高迥泉素艱得師指其震隅曰泉其在此乎發之泉果涌出¶
甘冽如飴遂賦詩曰一陽初動震天關須信還真地有緣昨夜¶
乘龍轟霹𩆝迸潮海眼出寒泉居十𡻕聞望益彰門人大集鄉¶
#<md:CK-KZ_JY295_03p035b>¶
<pb:YP-C_JY295_27yiji-03-0035b>¶
之善友敦請西遊遂赴了真師所囑太白延祥觀而住持焉士¶
庶參謁曲盡誠敬持紙幅懇求翰墨者比比也或者辭色頗倨¶
即書二詩付之持歸披讀了無一字翌日再詣師席具白其事¶
師笑曰爾元不曾開眼再讀當有所見展而視之墨跡儼存驚¶
悔拜謝而去節度使曳刺金紫之在鄧也病篤夢異人飲以法¶
水寤而卽愈命工繪其像晨昏敬禮焉聞師厯商過鄧使數人¶
邀於路至則駭曰乃夢中所遇之異人也出像示之惟肖師知¶
其意誠諭以詩曰憶昔垂綸逾四載至今猶自不吞鈎可憐笑¶
殺灘頭鷺辜負寒江一葉舟金紫拜而受之𡻕壬辰秋七月居¶
浙川召門下楊志堅張道性語之曰比𡻕暮吾將行矣其年冬¶
#<md:CK-KZ_JY295_03p036a>¶
<pb:YP-C_JY295_27yiji-03-0036a>¶
十一月二十八日命道侶次第而坐曰諸公盍爲我餞行因令¶
高歌起舞時及四鼓乃留頌曰四大元無主包羅物外身壺中¶
天地好歸跨紫麒麟頌畢擲筆端坐而蛻春秋六十有二乃卜¶
服餌谷之兆而權厝焉越明年門人白志柔等欲改葬樊川了¶
真師仙瑩之次焚香啟柩面如生亦足以表其平日修鍊之功¶
矣至元癸未冬十二月嗣法提點趙志暉提舉王志靈知觀李¶
道和輩持師道行之狀介道友通真子乞文於予曰吾師襟靈¶
明爽虛室生白經文洞曉肆筆成書曩昔著述歌詩幾四百首¶
引援門弟子無慮千餘人墓雖有誌若非道行碑銘恐無以白¶
于世而壽于後也予感其求請之懇乃爲之銘曰¶
#<md:CK-KZ_JY295_03p036b>¶
<pb:YP-C_JY295_27yiji-03-0036b>¶
維鍊金兮純粹其精維質玉兮瓏玲其聲德參乎兩儀秀稟乎¶
五行言乃矢口而發書乃肆筆而成降龍伏虎兮翺翔乎河洛¶
七八之數乘風御氣兮逍遙乎鵾鵬九萬之程其來也孤雲其¶
去也迅霆孰知夫洗燈莫測之妙盍視此翠琰不朽之銘乎¶
　　
*** 通真子秦公道行碑銘¶
　　　　　　　　　　　　　　@by遺山真隱元好問撰¶
通真子諱志安字彥容出于陵川秦氏大父事軻通經博古工¶
作大字爲州里所重父諱略字簡夫中歲困於名場卽以詩爲¶
顓門之學自號西溪道人殊有古意苦於雕琢而無跡可尋一¶
時文士極稱道之生二子通真子其長也自早歲趣尚高雅三¶
#<md:CK-KZ_JY295_03p037a>¶
<pb:YP-C_JY295_27yiji-03-0037a>¶
舉進士而於得喪澹如也貞祐初避亂南渡西溪年在喜懼親¶
舊以祿養爲言不獲已復一試有司至御簾罷歸正大中西溪¶
下世通真子已四十遂置家事不問放浪嵩少間稍取方外書¶
讀之以求治心養性之要旣而於二家之學有所疑質諸禪子¶
猒其推墮滉漾中而無可徵詰也去從道士遊河南破北歸遇¶
披雲老師宋公於上黨略數語卽有契乃嘆曰吾得歸宿之所¶
矣因執弟子禮事之且求道藏書縱觀之披雲爲言喪亂之後¶
圖籍散落無幾獨管岑者僅存吾欲力紹絶業鋟木流布有可¶
成之資第未有任其責者耳獨善其身曷若與天下共之通真¶
子再拜曰謹受教於是補完訂正出於其手者爲多中間奉被¶
#<md:CK-KZ_JY295_03p037b>¶
<pb:YP-C_JY295_27yiji-03-0037b>¶
朝旨借力貴近百方並進卒至於能事穎脫真風遐布而通真¶
子之道價亦重於一時矣通真子記誦該洽篇什敏捷樂於提¶
誨不立崖岸居玄都垂十稔雖日課校讐其參玄學受章句自¶
遠方至者源源不絶他主師席者皆竊有望洋之嘆焉藏室旣¶
成之五月謂徒眾言寶藏成壞事關幽顯冥冥之間當有陰相¶
者今大緣已竟吾其行乎越二十五日夜參半天無陰翳忽震¶
雷風烈大木隨拔遽沐浴易衣蛻形於所居之樗櫟堂得年五¶
十有七弟子李志實等以丁未年月日奉其衣冠寍神於天壇¶
之麓披雲之命也所著林泉集二十卷行於代往予先君子令¶
陵川予始成童乃識通真子之大父閑居嵩山與西溪爲詩酒¶
#<md:CK-KZ_JY295_03p038a>¶
<pb:YP-C_JY295_27yiji-03-0038a>¶
之友者十五年通真子以世契之重與予道相合而意相得也¶
故志實輩百拜求爲其師作銘今年春二月劉志淸者復自濟¶
上訪予新興氷雪沍寒跋涉千里其勤有足哀者况於平生之¶
言乃爲作銘鋟刻之松臺其銘曰¶
昔在窮桑發真源鑿民耳目神始全遭罹元二坤軸旋壞劫欲¶
墮未開前道山絶業疇當傳百於苾蒭了大緣若有人兮靖以¶
專嚮也易老同初筵玄綱力挽孰我先苦節終至孰我堅網羅¶
落簡手自編寒暑不廢朱黃研琅函瓊笈閟九淵垂芒八角星¶
日懸司功會計盍上遷乃今出瓶鳥飛翩安常處順古所賢死¶
而不亡豈其然華陽九障名一焉豈不委形殆賓天爲復延康¶
#<md:CK-KZ_JY295_03p038b>¶
<pb:YP-C_JY295_27yiji-03-0038b>¶
轉靈篇爲復蘂珠參七言爲復虎書校三元爲復逸度論九玄¶
甯當褭蹄燒紫煙寍當麟角煎集弦寍當千家課芝田寍當七¶
祖歸枯禪松臺有銘閱千年我相夫子非頑仙¶
　　
*** 恕齋王先生事蹟¶
先生姓王氏名粹字子正北平之巨族也才高而學贍少有詩¶
名每一詠出膾炙人口然與世疎闊不事舉業正大間薄遊鄧¶
下時漆水公節鎮唐鄧喜文章樂與士夫遊故中朝名士多往¶
依焉先生亦客其門會天兵南下民遷襄陽先生亦漂泊江漢¶
間甲午楊侯彥誠被命招集三教醫卜等流一時士人皆得保¶
其妻孥復還中國楊侯獨迎先生至燕遇真常大宗師卽北面¶
#<md:CK-KZ_JY295_03p039a>¶
<pb:YP-C_JY295_27yiji-03-0039a>¶
事之執弟子禮居長春宮真常遇之甚厚復以上世祖師本行¶
屬之爲傳將藏諸祕笈以永其傳先生遂居萃玄堂研精致思¶
旁求遠索紬繹而編輯之年四十餘以癸卯九月無疾而逝不¶
浹旬而見夢於誠明張君其云爲欵曲不異平昔少焉作詩而¶
別云當時每恨花開早及看花開花已老花落花開能幾何回¶
頭又見春光好詰旦誠明以所夢之詩白於真常宗師真常嘆¶
曰子正仙矣聞者異之先生爲人性恬澹無機構廉潔貞介與¶
人交悉待之以誠聞有道行者雖窮居陋巷必親之嗜讀書作¶
文尤長於詩其五言雅淡有陶韋之風焉¶
　　
*** 訥庵張先生事蹟¶
#<md:CK-KZ_JY295_03p039b>¶
<pb:YP-C_JY295_27yiji-03-0039b>¶
先生諱本字敏之觀津人幼年與真常李真人爲同舍生初真¶
常之入道也先生以嗣續規之旣知牢不可奪乃各言所志而¶
訣貞祐二年先生中詞賦高第平生工於大篆及八分作詩殊¶
有古意正大九年以翰林學士使北見留遂隱爲黃冠居燕京¶
長春宮僅十年時真常掌道教兄事如昔盡禮給養之後遊濟¶
南翛然而化¶
¶
¶
¶
¶
#<md:CK-KZ_JY295_03p040a>¶
<pb:YP-C_JY295_27yiji-03-0040a>¶
#+PROPERTY: JUAN 008
* 甘水仙源錄卷之八¶
　　
*** 純成子李君墓誌銘¶
　　　　　　　　　@by宣授懷孟路提學李蔚慶之撰¶
講師李君没其友申公都提舉以告且曰講師操履堅正德業¶
冲粹人所共知臨終以後事見託經營宅兆今已安措不有銘¶
辭無以慰諸幽願詳其所聞而誌之講師諱志全字鼎臣太原¶
太谷人少業進士父洵直以經義中明昌五年第講師挺志不¶
羣守箕裘之舊孜孜講習視富貴如探囊中物也當立之年不¶
意世變干戈日尋無復進取遑遑如也當時天子好長生之道¶
不遠萬里召見邱長春賓禮至厚玄風大振聞者皆興故講師¶
#<md:CK-KZ_JY295_03p040b>¶
<pb:YP-C_JY295_27yiji-03-0040b>¶
所以歸心依河陽張尊師爲引度長春西迴策杖徒步謁見于¶
奉聖龍陽觀授以道妙曁諱名自是山居有年名聞籍甚其後¶
東萊宋披雲以所在道書焚於劫火奉朝旨收拾於灰燼之餘¶
散亂無復可考求博洽異聞之士俾校讎之迺得講師始終十¶
年朝夕不倦三洞靈文號爲完書功亦不細教主李真常奉恩¶
例賜公純成大師提舉燕京玄學未幾復還天壇舊隱徜徉巖¶
壑將終老焉忽以昇聞中統二年六月日也享年七十有一平¶
昔著述號酎泉集三十卷行于世又集七真及已下諸師詩賦¶
二十卷目曰修真文苑嗚呼士嘗論之以君才學取一第不爲¶
難矣世方擾攘河朔尤甚自保不暇度日如年壯志衰謝甘埋¶
#<md:CK-KZ_JY295_03p041a>¶
<pb:YP-C_JY295_27yiji-03-0041a>¶
於塵土誰爲知者冺滅無疑也迴視埋没于草萊湮滅無聞者¶
爲何如哉乃作銘曰¶
于嗟純成幼戴儒冠讀書幾載校藝秋官誓將一舉九萬鵬搏¶
運有定厄世無常安幡然學道秉心如丹長春西迴景星爭觀¶
徒步千里一見相懽授以道妙佩服馨蘭苦心修鍊幾換炎寒¶
要遊玉京此事無難三洞寶典灰燼遺殘校讐十稔書始爲完¶
拂衣高蹈雅志林巒卻歸舊隱終老盤桓無何仙去聞者悲酸¶
刻諸琬琰過者詳看當知道中自有鳳鸞¶
　　
*** 洞觀普濟圓明真人高君道行碑¶
　　　　　　　　　　　　　@by安西王府文學姚燧撰¶
#<md:CK-KZ_JY295_03p041b>¶
<pb:YP-C_JY295_27yiji-03-0041b>¶
我元自太祖聖武皇帝視邱長春有道聘爲玄門宗厥後太定¶
憲三宗及今¶
皇帝皆稟孝自天善繼以述雖長春返真不虛其位命尹淸和¶
李真常張誠明王純真與今張玄逸嗣焉而迭居之如邱在太¶
祖世其徒認縣官崇禮斯道之盛語其師之居不敢斥必曰堂¶
下然堂下治京師而祖師之藏與夫成道之廬則在今終南山¶
之劉蔣自堂下視之猶木根而水源必茂浚乎此乃始不憂傳¶
脈之不盛故凡四方走幣堂下爲香火之奉者必割畀而實之¶
祖庭待以興化弘教之須豈惟是爲然惟人亦然苟可以任興¶
化弘教之責亦必擢置祖庭受事之際不令拱手肆志于無用¶
#<md:CK-KZ_JY295_03p042a>¶
<pb:YP-C_JY295_27yiji-03-0042a>¶
之地嗚呼才有大細故任有重輕德有著微故居有久近自秦¶
而夏而梁而蜀治轄恒半堂下其任如彼其重也自庚子從洞¶
真入關今兹四十年職道教者獨再紀其居如此其久也則夫¶
爲才之大爲德之著尚待言說而始白之人耶君姓高氏諱道¶
寬字裕之應之懷仁人其世夙豪於財而系則不詳幼業讀書¶
能通大義焉長爲吏長安丁內外艱始棄室爲黃冠師其從受¶
學三人始則安蓬萊淪其源繼則李冲虛大其流終則于洞真¶
會其融而導其歸故遊洞真門最久洞真亦恃君有受而克大¶
其傳也旣告以道德之微言又授上淸紫虛之籙賜號圓明子¶
署知重陽萬壽宮及提點甘河遇仙宮𡻕壬子真常擢爲京兆¶
#<md:CK-KZ_JY295_03p042b>¶
<pb:YP-C_JY295_27yiji-03-0042b>¶
道錄者十年中統辛酉誠明薦之朝制以爲提點陜西興元等¶
路道教兼領重陽萬壽宮事至元辛未純真易子爲尊師加知¶
常抱德於圓明之上丙子天后皇子安西王各錫黃金雲羅冠¶
服一被教令又益以西蜀道教猶仍圓明第易知常抱德爲洞¶
觀普濟尊師爲真人以明年丁丑春正月二十有五日上征逆¶
而推之盡金明昌乙卯秋七月十有九日爲閱春秋八十有三¶
而藏冠屨於仙蛻之園云其年五月嗣真人李天樂實狀其行¶
俾道錄郭志祥持示燧曰真人之德宜顯詩之將維子是請也¶
燧曰嗣真人與道錄之言不可辭讓況及先真人風槩之一際¶
乎乃遂詩之其辭曰¶
#<md:CK-KZ_JY295_03p043a>¶
<pb:YP-C_JY295_27yiji-03-0043a>¶
緊昔君生應之懷仁後由兵興避走而秦幼知讀書長而試吏¶
束於親存供爲子事棘棘時艱風樹悲纏乃斬慈愛一志求仙¶
中夜耿光天門啟奧瓊屋磊嵬飛揚葆纛是皆平日積想之爲¶
初匪高高善幻爲斯以君達觀能不是覺蓋以自信精神之確¶
伊誰云師迺卽安君望粗有見要眇靳聞久之于于東亂汴水¶
丹陽之孫冲虛是倚及門不屑示教多方軋以擊摧觀其競疆¶
納以濁垢察其茹受積久不移用視持守投畀井臼臧獲所難¶
人勉於暫君久益安積信冲虛待目日改作新授付已密有在¶
洞真徵車旣牽旣膏庭議具虞翩其避逃乃勅冲虛悃欵相布¶
使就其徒擇爲行輔冲虛戒君中使與西曰惟若人丹陽耳提¶
#<md:CK-KZ_JY295_03p043b>¶
<pb:YP-C_JY295_27yiji-03-0043b>¶
穴石吳嶽聞道日躋彼伏鵠卵知求魯鷄子今幸際猶昇有梯¶
竟偕洞真自隴而汴趍風後塵聞見再變洞真留主中太一宮¶
君遂不去几舄與同玉步旣改君始北邁結廬德興規以自晦¶
洞真逾燕挈徒而東衍教白霫召君來從曰子爲道輕世自足¶
偃蹇雲山其過乖物其反子者同塵無猒徵逐府寺其歸附炎¶
二者揆道無一而可由先失人後則忘我安知至人與世斡流¶
浚其靈臺與理充周余也誰昔子外之病教之無爲恬澹虛靜¶
上而人天性命之原欲子內服玄聖之言子守是說膠轕拘礙¶
囿於一小曾未聞大修身有得及物利生鈞之爲德何害並行¶
勉出酬應無憚而退若金用礪磨鈍而銳小子識之劬心自荷¶
#<md:CK-KZ_JY295_03p044a>¶
<pb:YP-C_JY295_27yiji-03-0044a>¶
君拜稽首受訓不那又從會葬祖師劉蔣關中刳兵所在榛莽¶
白骨陵邱熊虎爲羣作室幾時雄樓切雲後爲終南勝槩之甲¶
君時佐用身任寡乏行裒四方言能動頑虛馬與輿出以實還¶
勞則夥矣略而不有鼓鍾于宮譽者盈口洞真亦期可振玄風¶
署知重陽甘河兩宮真常拔之俾錄道教廣員千里實長京兆¶
蝟磔琳宮簡其條章草靡風行教益奮張誠明奏制提點延慶¶
隴秦山南治轄之廣孰非開府皇子異諸裂地之多古先有無¶
帝曰欽哉汝有河外官惟其能承制自拜乃降教令益之兩川¶
蜀凡道流曰始願焉嘗觀爲治教難政易政恃賞刑民有勸避¶
教以道民孝悌之興難也烏在身先未能矧乎教道難者之又¶
#<md:CK-KZ_JY295_03p044b>¶
<pb:YP-C_JY295_27yiji-03-0044b>¶
如適斷髮鬻髢求售彼捐彝倫何有於師無賞以訹無刑以隨¶
來則受之去不越逐總總而居從厥攸欲自非其道不今而從¶
孰久不斁賤貴歸心嗟君居此厯逾再紀年八十三隤乎順委¶
冠屨安墳仙蛻有園誰其嗣君君有顧言旣謂天樂子余所厚¶
匪我私之子藴之茂畀汝印奩賜服命書子欲不取人疇汝踰¶
高風日邈皇子悼怛卽命天樂從君顧託立君之位師君之爲¶
猗哉皇子終使君知北山之石貫古不朽有龜作趺有螭絡首¶
于以樹之淸渭之陰刻此銘詩式耀來今¶
　　
*** 太華真隱楮君傳¶
　　　　　　　　　　　　　@by安西王府文學姚燧編¶
#<md:CK-KZ_JY295_03p045a>¶
<pb:YP-C_JY295_27yiji-03-0045a>¶
靈臺真隱楮君幼業儒長而遭時艱求所以託焉而逃者寄跡¶
老子法中受學劉真常棲遲不在城邑多名山中如保之葛洪¶
瑯瑘之七峯應之嶽神無常居焉後由真常主華陰之雲臺宮¶
始從之西真常逝而徙上方留弟子主雲臺華嶽也爲山益奇¶
上方又天下之絶險自趾望之石壁切雲霄峻削正矗非恃鐵¶
絙不得緣縋上下不知鐵絙成於何代何人意者古能險之聖¶
也將至其顛下臨壑谷深數里盲煙羃翳其中非神完氣勁鮮¶
不視眩而魄震君負食上下自給如由堂適奧嬉然不爲艱薄¶
寒則上下負食益勤爲禦冬備一𡻕偶未集氷雪塞山門計廪¶
纔得常冬之半始服氣減食爲胎息遠或數日一炊明年山門¶
#<md:CK-KZ_JY295_03p045b>¶
<pb:YP-C_JY295_27yiji-03-0045b>¶
開弟子往哭求其屍見步履話言不衰他時方神其爲非庸人¶
伺下山止之曰不可復有往也已設向師食不繼僵死氷雪弟¶
子雖有啄何說自白其能孝於天下必勿復往也已君難逆其¶
請指牛心谷曰此漢太尉楊公震授徒之槐市也或聞而稽疑¶
其傳止得公嘗教授胡不見其居華陰者不識君何據曰然谷¶
南直中方入行二許里深林奇石泉淺淺鳴其下墾地盈畝構¶
室延袤不足尋丈環蒔佳花美箭人之來者始則愛其蕭爽不¶
自知置身塵埃之外居不移晷旣已欠伸佗然而思去矣君又¶
屏弟子獨居或勸宜留一人自佐曰吾居此樂彼居此戚所安¶
先不同猶疆而留之能勉期月之外要終相棄去吾故與之爲¶
#<md:CK-KZ_JY295_03p046a>¶
<pb:YP-C_JY295_27yiji-03-0046a>¶
約非舂糧採薪之至絶而繼具而去亦古之君子以人望人不¶
竭忠也其出山還雲台必以水氷無所仰飲十月爲候二月還¶
谷性嗜讀書逾熟左氏博議日食數龠飲酒未醺而止不盡醉¶
也人家得名酒爭攜餉之至則沉罌泉中時依林坐石引瓢獨¶
酌日入則入室而休或坐罷寢覺起行庭中一夕如聞林間行¶
聲戛戛君則曰獸也雖不得其名可試而知引石投之曰麋鹿¶
哉將驚而奔或止而不去者虎耳果止聽不去明旦視樊垣外¶
虎跡縱橫再夜走行如前夕不以自戒而止聞而談者神明之¶
亦有他土樵人獵夫之適山初未聞君爲孰何人責之具炊寢¶
則假榻甚者易而詬咄隨之益勤以安無難色忿言其外若職¶
#<md:CK-KZ_JY295_03p046b>¶
<pb:YP-C_JY295_27yiji-03-0046b>¶
宜然者去或問姓名惟他語不告終問之則曰吾求知人耶必¶
求人知而求若知耶吾居此在人所不問而吾所不告也人見¶
其苦身不近人情如是然不違俗上自王公而下及臺皂爭以¶
一際顏色爲快燧亦嘗一再造廬焉告以人間聲利泛如秋風¶
之過耳噤不酬應叩之山間爲樂何如必盡舉平生所見好石¶
幽樹佳泉危棧亹亹忘罷若幸夫人一往而我能先之者相舍¶
以出覺胷臆塵鄙如雪之見睍消釋無留餘者數日益信夫遊¶
方之外有恬愉靜退之士如君者罕類例求也君名志通字伯¶
達名聞天聰俾禱水旱有應不爲沴賜號佑德真人提點嶽祠¶
灝靈宮又以嶽祠風雨將騫內出鈔萬八千鏹爲完輯費三年¶
#<md:CK-KZ_JY295_03p047a>¶
<pb:YP-C_JY295_27yiji-03-0047a>¶
物易而新飾漶爲翬過者改觀始有應務之才特韜之耳年八¶
十德益深聞益彰聖皇思見益急當𡻕己卯至元十六年詔中¶
使起之北面受命稽首曰草莽之臣通也自知審矣疇昔壯也¶
言不足以資廊廟擇力不足以疆禦侮今老矣先狗馬填溝壑¶
晨夕雖蒙冒龍光力疾以行終不達恐傷陛下仁及草木之化¶
是以昧死請中使竟虛車而返今李大參公號知君深且樂誦¶
人善者戒燧傳之無俾不聞於今而泯於後焉公名德輝字仲¶
實前北京等路行中書省今以中奉大夫出相安西府云¶
　　
*** 洞玄子史公道行錄¶
　　　　　　　　　　@by慎獨老人東明前進士王鶚撰¶
#<md:CK-KZ_JY295_03p047b>¶
<pb:YP-C_JY295_27yiji-03-0047b>¶
公名志經字天緯絳州翼城人世習儒業祖彬字執中父公佐¶
字良臣皆隱德不耀公以泰和壬戌𡻕生生而夙慧雅有道緣¶
六𡻕從里人吉德居讀書屬句天資穎悟夐出儕輩貞祐甲戌¶
翼城再䧟流寓于雲中主完顏氏家渠見其不凡養以如子興¶
定辛巳遁跡投玄禮恒嶽劉真常爲師師一見器之事必諮委¶
𡻕癸未長春大宗師應詔東還公從其師拜于阿不罕私第長¶
春訓以今名自後道行日隆盤桓于蔚代朔應間研精問學弊¶
衣糲食晏如也丙申淸和老仙洎京兆總管田侯議葺西嶽雲¶
臺觀勸請真常師師許之間遣門人輩斧荆榛輿瓦礫不數年¶
漸至完美雲臺道眾擬公住持而未許也辛丑專价持書控馬¶
#<md:CK-KZ_JY295_03p048a>¶
<pb:YP-C_JY295_27yiji-03-0048a>¶
來邀公雅意西遊欣然就道秋八月達華封公以華山名嶽靈¶
跡甚多兵戈相尋至于湮没乃搜奇訪異親厯見聞至古今名¶
士所作碑記表傳詩文極力求之期于必得而後已於是著爲¶
華山志十有四卷丙午真常羽化公詣渾源哭之且心喪三年¶
己酉拜于洞真真人參受經籙庚戌掌教李真人屢以書請辭¶
不獲已來燕玄學講餘間受易老微旨辛亥從真人北覲例賜¶
紫衣加號弘真宣義大師壬子復從真人徧祀嶽瀆戊午東遊¶
海濱謁七真故居訪重陽祖師行化遺跡癸亥春自登萊還燕¶
公平生喜著述爲文不事雕篆率皆真實語前後累數百萬言¶
皆有理致可觀無長語浮辭惟華山一志纖悉備具尤爲盡心¶
#<md:CK-KZ_JY295_03p048b>¶
<pb:YP-C_JY295_27yiji-03-0048b>¶
在他人不可及觀者當自知之方劉真常之將歸也遺言葬諸¶
翛然堂襄事旣畢公自來燕因魏學士邦彥禱予作記時已飽¶
公之名予頃年往來長春與公良晤乘閑求予作華山志序予¶
謂龍谿孟駕之旣作之于前而蓮峯太霞老三洞講經趙法師¶
又皆發明于後予再言之贅也惟公平昔道價至老益振於是¶
不可不書乃爲書其出處大略使後之學者可以述追遐軌而¶
執筆誌高道者或有考焉𡻕旃蒙赤奮若春正月丁酉謹錄¶
　　
*** 史講師道行錄後跋文¶
　　　　　　　　　　@by筠溪天樂道人夷山李道謙撰¶
講師洞玄史公余自弱冠始識芝眉于太華後旣會於終南又¶
#<md:CK-KZ_JY295_03p049a>¶
<pb:YP-C_JY295_27yiji-03-0049a>¶
復會於燕山中間音容契遇簡牘往來者逾三十載公以至元¶
癸酉冬自燕還雲臺再年甲戌秋七月仙仗來終南炷香祖庭¶
出所述長春宗師慶會圖託余爲序而彌綸其闕因得與公焚¶
香談道樽酒論文從遊乎數月逮季冬初吉座中屢出長別之¶
語幡然東歸而堅不可留今年乙亥春聞公於正月四日以後¶
事囑諸嗣師寂然楮君神遊于所居之松菊堂矣享春秋七十¶
有四嗚呼異哉公先自庚戌𡻕承掌教真人命遨遊四方遠越¶
二紀以著述經傳扶植玄教爲己任高名揚海宇偉跡徧天下¶
老年轍還故隱翛然仙去可謂人能弘道道不負人者也是𡻕¶
日南至公之門人劉志新持翰林學士承旨王君作公道行錄¶
#<md:CK-KZ_JY295_03p049b>¶
<pb:YP-C_JY295_27yiji-03-0049b>¶
丐余續其後事將刊貞珉以垂不朽余亦景仰公之有道故樂¶
爲之書¶
　　
*** 泰安阜上張氏先瑩記¶
　　　　　　　　　　　　　　　　@by濟南杜仁傑撰¶
布山之陽有邸曰阜上阜上之民有張氏家以財穀雄里社當¶
前金正隆間人夥地狹往往無所資衣食唯張氏有田若干畝¶
有牛若干角然能周急繼困過客無問貴賤館之如一當時遂¶
有長者之稱張氏冡男諱林者因卜新塋於阜之西南三里許¶
卜者尹通實相其事林問通曰是葬也有何徵兆通曰比襄事¶
時有一縞兎起巽方走乾位及窆果應續謂林曰君家三世之¶
#<md:CK-KZ_JY295_03p050a>¶
<pb:YP-C_JY295_27yiji-03-0050a>¶
後當有異人出子不復能見矣林生彬生仙祚胤始大仙生四¶
子孟曰榮仲曰平季曰山其第四子方在孕未朞月母劉氏見¶
茹葷者輙掩鼻而去及劬勞之日若昏聵然有人疾呼曰長老¶
在門首汝當敬謁遂出見一僧坐馬上合爪言曰我必飯于而¶
家覺而舉一子骨法殊不類凡兒甫齓並不飲食肉人乳亦異¶
哉六𡻕習神童誦五經畧皆上口然不樂居家十二去父母入¶
山學道禮真靜崔先生爲師得法諱志偉號天倪子發辭吐氣¶
已不在丫蓬老輩下不數年道價騰滿齊魯間時東西諸侯皆¶
出於武弁見之無不屈膝東平嚴武惠公以𡨴海范普照住持¶
萬壽上淸宮輿議以謂治軍民如武惠掌道教如普照可謂無¶
#<md:CK-KZ_JY295_03p050b>¶
<pb:YP-C_JY295_27yiji-03-0050b>¶
前矣必得峻潔知辦如張志偉者以貳宮政斯可矣至三謁然¶
後惠然居無幾廢者興缺者完惰者勤慢者敬凡所應用無一¶
不備僉曰稱哉已而驛稟朝廷賜號崇真保德大師授紫衣緣¶
以金襴報之也于是慨然拂衣復還布山之舊隱間與故人畢¶
淸卿對榻以談方偃息間頃縁泰山之阿入西溪谷若有人前¶
導者由淵濟公祠至竹林寺樓觀參差如在天上從者四五輩¶
皆素所不識覺而告之畢曰果有是耶其年七月武惠公以書¶
來召因論泰安之爲郡蓋前古帝王對禪之所其宮衞其輦輅¶
其祠宇自經劫火之後百不一存良可悼惜下官忝在其境不¶
粗爲修葺之甚非所謂事神之義也敢以大師道廕爲我綱維¶
#<md:CK-KZ_JY295_03p051a>¶
<pb:YP-C_JY295_27yiji-03-0051a>¶
是事乃所願也師傴僂致辭曰某一空山食菜道人何敢承當¶
武惠答以工匠之役木石之資與夫綵繪丹雘之費我盡領之¶
師無讓爲遂諾之經構迄今三十餘年無空日故自絶頂大新¶
玉女祠倍於故殿三之二取東海白玉石爲像如人然一稱殿¶
之廣袤天門舊無屋又剏立之下至會真宮玉帝殿及聖祖殿¶
方丈廊廡齋㕑皆不與焉外則岱嶽朝元等觀皆增修有數抑¶
亦勞哉若夫師之寢處衣食與役夫等是以人忘其死而成師¶
之志雖國朝爲之亦不能齊一如此有司聞之特加崇眞明道¶
圓融大師之號兼提點泰安州教門事復於中統四年蒙燕都¶
大長春宮掌教誠明真人專使齎奉聖訓委師提舉修飾東嶽¶
#<md:CK-KZ_JY295_03p051b>¶
<pb:YP-C_JY295_27yiji-03-0051b>¶
廟事予自壬辰北渡後往來於奉高者有年矣夤緣得與師交¶
際其相與之意甚厚且嘗有同老泰山之約一日以乃祖先塋¶
記見祝予敢不敬從如吾師者退然才中人癯瘁若不能勝衣¶
然問無不知叩無不應若乃芥納須彌囊括宇宙不足喻其胷¶
次橫闊之萬一乃以區區土木之功相溷何其不知師之甚耶¶
雖然諺有之一子愛恩祿及滿家一人成道超昇九族或有此¶
理向之所謂白兔之示現老僧之託化泰山之神遊今則驗之¶
噫信乎其爲張氏之異人也明矣他日委蛻而去羽化而仙凡¶
爲而徒者如欲紀其出處之大畧請以先塋記爲證云¶
　　
*** 終南劉先生事蹟¶
#<md:CK-KZ_JY295_03p052a>¶
<pb:YP-C_JY295_27yiji-03-0052a>¶
先生姓劉氏諱志源道號淸泠子相臺固縣人也家故饒財夙¶
喪其父昆季三人奉孀母以居先生自幼不凡有瀟灑出塵之¶
想及母氏終天盡三年之喪於是徑詣澶州洪洋山郎尊師席¶
下改衣入道自此心地益明志行苦卓嘗往來於開滑間衣弊¶
足跣人不堪其憂先生自以爲樂也其兄聞之初未之信一日¶
以縑一東置於路潜隱窺之先生過而不顧兄乃嘆異始加敬¶
服崇慶間東遊鐵查山謁玉陽真人得授祕訣無幾金天失馭¶
山東郡縣自相屠戮時先生丐食於賢堌堌地頗高其下有穴¶
可容數百人北兵奄至近堌之民俱潛穴中先生端坐其上寇¶
亦莫能爲害如是數年一方賴以全活民到于今稱之先生又¶
#<md:CK-KZ_JY295_03p052b>¶
<pb:YP-C_JY295_27yiji-03-0052b>¶
于澶淵之鴈華臺鑿龕而處時大軍之後豺狼徧野晝而食人¶
先生泰然不以爲怖龕之左右常有數狼馴狎似相守衞之狀¶
老氏所謂善攝生者虎無所措其爪兵無所容其刃先生有之¶
癸未冬長春宗師奉詔南下先生迓於宣德長春一見深許授¶
之以履令勿跣步仍委提舉大名路教門事由是道價益隆度¶
門弟子數百人建立庵觀百有餘所乙未淸和真人祀香祖庭¶
明年還燕召先生謂之曰終南山上淸太平宮乃翊聖真君示¶
現聖跡宋朝勅修名宮也兵亂以來偶墮灰劫非得福大緣深¶
之士莫能興復公可往任其責且以輔翼祖庭爲務先生承命¶
遂挈徒入關至則披荆剪棘伐木購工數年之間殿堂廊廡粲¶
#<md:CK-KZ_JY295_03p053a>¶
<pb:YP-C_JY295_27yiji-03-0053a>¶
然一新遠近莫不稱羨噫若先生者其在玄門亦可謂有功者¶
矣癸卯秋九月二十三日留頌委蛻而逝享壽七十有四葬於¶
終南縣城之南長春觀壬子掌教真常李真人祀香祖庭奉朝¶
命追贈爲純德妙成真人云¶
　　
*** 淸平子趙先生道行碑¶
　　　　　　　@by祖庭大重陽萬壽宮講經師張好古撰¶
全真之道一言可以盡之曰誠而已誠者實之謂也厯觀重陽¶
祖師以下諸仙真或立觀度人或扶宗翊教所以積功累行而¶
令名無窮非誠實無妄其孰能與於此乎淸平子趙先生卽其¶
人也先生諱志淵單州人自幼舉止不凡雅好恬澹甫及冠父¶
#<md:CK-KZ_JY295_03p053b>¶
<pb:YP-C_JY295_27yiji-03-0053b>¶
母俱喪聞滕州靈真子馬尊師有道之士徑往參訪願留而受¶
業於門靈真厯試諸難以苦其志薰鍊旣久玄機祕訣悉以傳¶
之先生於是辭雪巖遊𡨴海玉陽一見器許而道價日增矣大¶
安崇慶間先生避兵王屋山草衣木食不變所守後聞河朔旣¶
定行化諸方以誠感人所至景慕大元癸未長春宗師奉詔南¶
下詣謁於燕山特蒙奬異且以修真觀俾居之先生每日一造¶
師席聽受談演故於九轉七返深根固蔕之妙了無疑障及長¶
春昇始從洺州僚庶之請主持神霄萬壽宮先生應物無心到¶
卽緣契至若大名磁相之間度學者凡數百人立庵觀十有餘¶
所然猶執謙樂退未嘗以師名自居乙未掌教淸和真人祀香¶
#<md:CK-KZ_JY295_03p054a>¶
<pb:YP-C_JY295_27yiji-03-0054a>¶
祖庭先生亦來就見明年淸和還燕留先生充提舉時關中兵¶
革甫定𡻕且飢祖庭道眾屢欲委去賴先生訓以功行化以罪¶
福方便誘掖內外帖然丁酉淸和以書遺先生曰驪山華淸宮¶
古仙聖跡自來國家崇奉祈福之地若非門下老成人孰能主¶
張君年深在道有力於教門可以提點事任修復之責因賜淸¶
虛大師號先生旣受命乃率其徒芟剪荆榛葺整屋宇丹堊藻¶
繪粲然一新又建遇仙觀於終南山之蔡村以輔翼祖庭之勝¶
跡其他一庵一宇在在有之辛丑會葬祖師畢東歸洺州癸卯¶
神霄宮大殿告成天爲降瑞眾皆稱賀先生亦不以爲異初先¶
生之在祖庭也與淸泠子劉先生爲莫逆友是年冬淸泠之門¶
#<md:CK-KZ_JY295_03p054b>¶
<pb:YP-C_JY295_27yiji-03-0054b>¶
人有自魏府來者報其師已於九月二十三日返真于終南矣¶
先生以季冬朔旦啟行欲詣魏府致遙奠之禮暮宿廣平遽然¶
嘆曰觀物之化不知化及我也卽還宮召門弟子曰昨夜師真¶
有命令吾速歸祖庭吾其逝乎遂以後事付張志靜索紙筆留¶
頌曰修行端的要工夫鍊就丹砂不用鑪擺手便歸雲外路高¶
穹風月自如如置筆而化實初三日也春秋七十有七葬於州¶
城南之道院後四十六年至元戊子春華淸宮提點李志通遇¶
仙觀尊宿楊志素提領蘇道常等以其法屬講師呂志真爲介¶
紹持狀來謁曰吾祖淸平老人𡨴神于東州有年矣惟是陜右¶
門徒設祠置像以奉𡻕時之香火雖未嘗絶然道行之碑至今¶
#<md:CK-KZ_JY295_03p055a>¶
<pb:YP-C_JY295_27yiji-03-0055a>¶
未有能立者豈非不敏之過歟敢再拜以銘辭爲請予謂銘所¶
以紀德也先生之德有足銘者蓋先生爲人純素篤實藴之爲¶
德行行之爲事業終身出處無一毫牽合之私以是觀之真可¶
銘也已若夫主醮之際鶴現於邯鄲示寂之時神遊於京兆改¶
葬而容貌不變設齋而丹童遐臨其靈異類此者甚夥是皆出¶
乎自然非先生之本心故直敘其大槩而銘之銘曰¶
大哉至道初無形中藏妙用由人弘重陽扶起先天局開化獨¶
以全真名群仙瑞世相繼承扶宗翊教教乃興粵有人焉號淸¶
平善根宿植粹且精妙齡學道已有聲再遇長春心益明內丹¶
養就居磁洺門徒濟濟來不停拂衣遂作關中行淸和一見稱¶
#<md:CK-KZ_JY295_03p055b>¶
<pb:YP-C_JY295_27yiji-03-0055b>¶
老成華淸久廢託主盟坐視瓦礫成丹青遇仙創始親經營至¶
今勝槩光祖庭功成東歸遽飛昇乘風馭氣何泠泠先生之名¶
莫與京先生之行純乎誠我作銘詩非虛稱庶幾來者永有徵¶
　　
*** 知常姬真人事蹟¶
師姓姬名翼字輔之澤州高平縣人系出長安雍氏有唐故孝¶
義雍睦前沔州別駕雍府君卽其祖也後有官是邑有因而家¶
焉至金世宗卽位避御諱易爲今姓師始生其母夢仙人授一¶
玉石吞之覺而卽孕師自幼雅重識者知其不凡四𡻕讀書九¶
𡻕考妣俱喪比年十三而能詩賦甫弱冠天文地理陰陽律厯¶
之學無不精究辛巳天兵下河東澤潞居民半爲俘虜師孑然¶
#<md:CK-KZ_JY295_03p056a>¶
<pb:YP-C_JY295_27yiji-03-0056a>¶
一身流離竄徒寓冀州之南宮甲午棲雲王真人演教諸方道¶
出於此師一言相契遂執弟子禮賜名志真號知常子自是從¶
遊盤山頤真養浩大蒙印可壬子𡻕掌教真常李君起置玄學¶
於燕京大長春宮師亦與其請日與四方師德遞主法席後學¶
之士多賴進益甲寅春棲雲來燕赴普天醮事禮竟挈師還汴¶
梁居朝元宮無幾棲雲登真以師嗣主教事至元丁卯春二月¶
聖主降詔云姬志真德行貞良文學優贍易垂直解道入總章¶
早師萬壽於盤山晚主朝元於汴水稔聞操履宜先褒崇可特¶
賜文醇德懿知常真人之號尚體綸章永祈國算師以明年十¶
二月三十日示微疾而逝春秋七十有六所著詩文曰雲山集¶
#<md:CK-KZ_JY295_03p056b>¶
<pb:YP-C_JY295_27yiji-03-0056b>¶
及道德經總章周易直解行于世云¶
　　
*** 延安路趙先生本行記¶
　　　　@by朝列大夫守延安治中賜紫金魚袋張子獻撰¶
夫人之所以得大自在者以其了達生死去來不有凝滯而然¶
也昔禦寇乘風而行泠然善也南華以爲猶有所待若夫乘天¶
地之正御六氣之辯以遊無窮者彼且惡乎待哉今延安趙先¶
生所謂無待之人也先生名抱淵道號還元子俗呼曰魔哥延¶
安之鷄川人家世業農屨積陰德先生自幼不凡志在方外嘗¶
遇有道之士謂之曰汝夙有善緣我今傳汝祕訣勉自修習終¶
當有成遂結庵以居事母至孝鄉黨共稱之後因戴柏高師父¶
#<md:CK-KZ_JY295_03p057a>¶
<pb:YP-C_JY295_27yiji-03-0057a>¶
引詣劉真人席下得授心印隱居陽山一紀不出先生素不讀¶
書忽一日夢真君召賜金一席辭而弗受復以道德二篇付之¶
先生卽吞之入腹自此性天明朗心地開通聞所不聞知所不¶
知詩詞歌詠若湧泉之流注因述歌云昨日庵前遇莊列二人¶
點我長生訣又云尋箇知音尋不得野人獨步下秦川遂來終¶
南參重陽祖師玄機密旨大蒙啟證後厯名山勝境落魄不羈¶
寓意於詩酒之間自稱太上弟子至晩年還鄉於迎祥觀住坐¶
泰和五年甘泉縣道友敦請先生住庵乃作無夢令詞答之其¶
末句云相別相別來𡻕春分時節時人莫曉其意俄爾次年二¶
月初四日上遺二使者奉冠服召先生赴闕先生固辭曰吾一¶
#<md:CK-KZ_JY295_03p057b>¶
<pb:YP-C_JY295_27yiji-03-0057b>¶
老村夫耳莫難行焉使者堅索登程先生與道友党珍及門弟¶
子言我且當迴避遂沐浴正衣冠而坐至三更忽覩電光滿室¶
聲震如雷眾皆驚駭奔往視之則先生儼然而逝矣留頌云松¶
梢皓鶴向風冷只有翻雲歸去心萬里青天一片雪儘教華表¶
柱頭尋是夜正屬春分之際誠有驗於詞中之語享年七十有¶
二平生述作集爲混成篇傳於世噫昔先生陽山養浩一紀不¶
出豈非御六氣之辯者哉捨綸召之榮而蛻殻飛昇又豈非乘¶
天地之正哉斯不亦無待之人獨往獨來而得自在者予故曰¶
人之所以得大自在者以其了達生死去來不有凝滯而然也¶
庸不信夫先生示滅之後來使繪真容以復上命時先生已預¶
#<md:CK-KZ_JY295_03p058a>¶
<pb:YP-C_JY295_27yiji-03-0058a>¶
赴闕矣使者具告其事朝廷莫不驚嘆復遺使馬進章齎持賻¶
物與合郡官僚卜於迎祥觀西鑿石爲洞高棺厚葬建祠樹碑¶
用彰仙跡使有四時香火之奉焉來使索予作記以傳不朽僕¶
自顧不才安敢當此然忝竊朝廷之祿敢違來使之命且景仰¶
先生之高風恨不得再見於是乎奮筆以書其實事云¶
　　
*** 洞元虛靜大師申公提點墓誌銘¶
　　　　　　　　　　　　　　　　@by建安張好古撰¶
公名志貞字正之澤州高平縣人幼讀書中經童舉辭後流寓¶
太原遂廢干祿之學易衣入道初從超然子王君遊後處燕京¶
大長春宮禮真常李真人爲師真常得公甚喜授洞元子號且¶
#<md:CK-KZ_JY295_03p058b>¶
<pb:YP-C_JY295_27yiji-03-0058b>¶
以詩贈之曰一志守其貞出塵功可畢時恕齋王先生納庵張¶
內翰以宏才碩學棲止道宮公復於暇日就聽講論由是德日¶
進而名亦彰矣庚子真常宗師委公任官門事號稱幹濟甲辰¶
宣差裴天民奉詔諸路降香以公爲輔行還燕陞宮門知宮蓋¶
嘉之也戊申宗師以恩例賜紫衣遷充宮門提舉辛亥奉旨代¶
宗師詣東嶽作醮禮成投簡龍潭殊獲徵應甲寅以提舉教門¶
事從宗師徧祀嶽瀆明年復從宗師北覲又明年宗師猒世誠¶
明嗣教命公宗主天壇上方紫微宮事因自號雲叟逍遙山林¶
若將終身焉中統壬戌永甯王邸久聞道譽特賜洞元虛靜大¶
師之號至元四年丁卯太原府天慶宮懇公主持師席七年冬¶
#<md:CK-KZ_JY295_03p059a>¶
<pb:YP-C_JY295_27yiji-03-0059a>¶
誠明屢書邀致堂下未幾誠明上仙淳和真人復以道教都提¶
點强公不得已而起隨曳杖南遁厯并汾憩河中所至留請者¶
甚眾壬午西遊祖庭增葺終南山傳村長春觀以爲菟裘焉忽¶
以微疾順正而化享年七十有五實甲申𡻕七月二十三日也¶
公爲人儀貌秀整器識宏遠所與遊悉聞人名士雖真常掌教¶
凡事必委于公而公亦以輔翼玄教爲己任至若朝覲往來厯¶
陰山數萬里之險略不以艱苦爲念人或訝之則曰吾不爲玄¶
門肯如是乎在燕之日未嘗不用力於祖庭良以報本故也平¶
生不移所守故凡得喪禍福無足以撓其心者閑居則左琴右¶
書自適其樂又善於應接無問貴賤長幼莫不得其懽心然察¶
#<md:CK-KZ_JY295_03p059b>¶
<pb:YP-C_JY295_27yiji-03-0059b>¶
公所行皆當理事所言惟真實語畧無纖毫貪徇之意方之古¶
人斯亦可以無愧矣旣殁門人魯志興集所爲詩文得一十六¶
卷號曰濩澤蒙齋集傳于世一日志興具狀以墓銘見請予方¶
固辭而天樂真人亦爲予言曰此老在教門中可謂盡力者汝¶
其銘之毋讓予曰諾遂敘而銘之銘曰¶
嗟哉申公氣大而剛作事可法出言有章由我者吾而道義是¶
守不我者天而得喪俱亡若人者將盡力玄門歸而愬諸帝旁¶
耶吾知其挈所有乘所遇以遊于世而卒返其鄉者也¶
¶
¶　　
#<md:CK-KZ_JY295_03p060a>¶
<pb:YP-C_JY295_27yiji-03-0060a>¶
#+PROPERTY: JUAN 009
* 甘水仙源錄卷之九¶
　　
*** 鄠縣秦渡鎮重修志道觀¶
　　　@by前鄂州教授雪溪逸人俞應卯撰¶
祖師重陽以全真名教者卽無極之真二五之精妙合而凝所¶
以爲萬善之原也號之爲師之祖者蓋師道立則善人多善人¶
多則朝廷正而天下治也道之體大而無外細而無內道之用¶
無物不有無時不然不以堯而存不以桀而亡不以愚而不足¶
不以賢而有餘何者蓋元氣敷施陽以剛之陰以柔之木金水¶
火以布列之此氣也人得之所以爲人也太極渾浩健以行之¶
順以立之仁義禮智以綱紀之此理也人得之所以爲道也乾¶
#<md:CK-KZ_JY295_03p060b>¶
<pb:YP-C_JY295_27yiji-03-0060b>¶
父坤母旣以五性之全一理之真而賦之人而人不能全此真¶
者不爲嗜好奪之則爲强暴失之不爲名利汨之則爲忿慾亡¶
之此真之不能全則天下宜乎無善人無善人則國何由而治¶
天下何由而平惟能全是道之真者可以爲帝王師可以爲後¶
世法推而行之則無非飲純飫樸之俗神而化之豈有茹名嗜¶
利之風子雲昧此所以有事莽之污所以有投閣之駭子房識¶
此所以成相漢之業所以成赤松之遊斯道也先天而天弗違¶
後天而奉天時修之則吉悖之則凶信不誣矣惟黃帝師是道¶
於廣成故垂衣裳而天下治舜受堯之天下師是道於巢許而¶
萬國𡨴武丁學是道於甘盤而商中興苟非其人道不虛行且¶
#<md:CK-KZ_JY295_03p061a>¶
<pb:YP-C_JY295_27yiji-03-0061a>¶
太上玄元生於三代之時嘗爲柱下史矣遇周室道衰不能推¶
其所爲遂著道德之編以貽後世其曰道大而又曰王配天地¶
之大豈不與吾夫子一王之法同其功乎南華真人生於戰國¶
之時嘗爲漆園吏矣因天下爭奪不能展其所行故寓其言於¶
道以示諸人曰易以道陰陽春秋以道名分蓋亦與吾夫子尊¶
王之心合其志也迨西漢之四皓以是道定國本之計於一言¶
東漢之嚴光以是道契中興之主於平昔至於晉宋齊梁厯唐¶
曁宋時雖不古而斯道自存如許旌陽葛勾漏陶隱居寇謙之¶
司馬子微東華正陽純陽與夫希夷亦善推其所全之真以及¶
當時之君其正陽純陽陰陽不測之神至今常顯於寰宇之內¶
#<md:CK-KZ_JY295_03p061b>¶
<pb:YP-C_JY295_27yiji-03-0061b>¶
故重陽祖師得以繼是道之正傳全一真之妙理師本醴泉人¶
也姓王氏於金朝初興之日舉進士中甲科人物魁梧天資秀¶
偉方瞳熒熒美髯郁郁奈何道與時違故不以軒冕利祿縈其¶
心常以水竹煙霞樂其志遂卜終南劉蔣而居焉一日遇鍾呂¶
於甘河傳是道之妙訣以重陽爲號以嚞爲名於所居之室四¶
隅各植海棠一株繼而策杖出關東歸海上有問其故則曰我¶
向邱劉譚裏捉馬去人皆未諭其旨未幾從遊者七其所親侍¶
者四馬鈺譚處端劉處玄邱處機是也號馬爲丹陽譚爲長真¶
劉爲長生邱爲長春西還抵汴遽謂門人曰東華鍾呂之約不¶
敢愆期吾後事在劉蔣全真之教汝輩當勉之言畢具湯沐奄¶
#<md:CK-KZ_JY295_03p062a>¶
<pb:YP-C_JY295_27yiji-03-0062a>¶
然而逝汴之名公巨卿賢士大夫無有不赴弔者旣而四師輦¶
仙櫬以入關中遵遺命而葬劉蔣事畢將歸四宗師憩於秦渡¶
鎮真武堂茂樹之下彷徨然猶有慕師之戚執手分袂各述其¶
所藴之志俱不負祖師之囑長春隱於太公之磻溪長生寓東¶
周之瀍水長真居水南之朝元惟丹陽反築室於場爲今之終¶
南重陽萬壽宮也自是全真之教漸興師宗之德益著於興定¶
間有景慕四真之事者依真武堂經營宮室以奉香火恩例賜¶
額爲志道觀值金祚將終民多凶暴觀宇灰燼恭惟大元聖文¶
神武奄有四海生民綏定百廢俱興惟志道廢址尚存荆榛堙¶
塞一日洞真真人于君道經秦渡載瞻故基慨然有過河洛思¶
#<md:CK-KZ_JY295_03p062b>¶
<pb:YP-C_JY295_27yiji-03-0062b>¶
禹之心對羹墻見堯之感遂命門人駱志通鳩工事材構殿宇¶
聚徒眾恢拓乎宗師之跡增光乎玄教之風使一祖四宗之德¶
業爲可大可久之基豈不偉歟予於暇日徜徉琳宇間覽紀事¶
於碣石者與道體往往相違是以慊焉一日志通表四真之事¶
跡丐予屬文紀述其事嘗觀太史公序九流之說儒與道特冠¶
於眾流之上道之與儒同此一理儒之與道同此一機通其變¶
則天下無弊法執其方則天下無善教若非圜機之士不足以¶
論此也然教之在天下亦何常師之有且祖師以全真名教者¶
豈非吾儒真實無妄之理乎其鍊形修性豈非大易窮神知化¶
之妙乎方其護祖師之柩歸而克葬之後高弟能繼志述事者¶
#<md:CK-KZ_JY295_03p063a>¶
<pb:YP-C_JY295_27yiji-03-0063a>¶
有之廬其墓側者有之於斯時也何異乎吾夫子殁而門人治¶
任將歸相向而哭之意歟及其長春宗師被詔北庭而好生之¶
德感動人主轉不殺之機於一言之頃於斯時也又何異乎吾¶
孟子告時君不嗜殺人者能一之之仁歟由是觀之則祖師所¶
修之道宗師所繼之志旣可以帝王之取法則又足以致天下¶
之治平大非秦皇漢武之時方士雜學之比亦非晨門荷蓧之¶
徒長沮桀溺之輩觀今日書同文車同軌四海之內晏然朝廷¶
之政淸肅然後知植海棠之意不誣於其先丘劉譚馬之事有¶
驗於其後噫是道也自常情觀之神妙難測由至人守之不外¶
乎一真之理故全真之教雖遺世獨立而尊君親上之心常存¶
#<md:CK-KZ_JY295_03p063b>¶
<pb:YP-C_JY295_27yiji-03-0063b>¶
雖遐遯隱居而愛人利物之仁愈切卽無思無爲之誠以顯其¶
有感有應之理在宗師旣能神知來而智藏往於門人又能繼¶
其志而述其事豈不有補於聖明之朝乎非志於道其孰能與¶
於此哉從而賛之曰道體渾浩兮無臭無聲陰陽肇判兮成象¶
成形幽潛淪隱兮昇降八紘惟人爲貴兮萬物之靈原始要終¶
兮故知死生嗜欲之汨沉兮出入莫測其心列仙之相傳兮祇¶
欲全乎無極之真不先覺於重陽兮孰開妙理於我人爲道之¶
紀綱兮橐籥乎二五之精志道復古兮奐然而一新真人常在¶
兮道備而德純一祖四宗兮亘萬古以皆春¶
　　
*** 燕京白雲觀處順堂會葬記¶
#<md:CK-KZ_JY295_03p064a>¶
<pb:YP-C_JY295_27yiji-03-0064a>¶
　　　@by寂通居士陳時可撰¶
長春大宗師旣仙去嗣其道者尹公乃易其宮之東甲第爲觀¶
號曰白雲爲葬事張本也越明年三月朔召其徒而告之曰父¶
師殯于葆光未安也吾將卜地白雲構堂其上而安厝之何如¶
或曰工力非細道糧不足未易爲也公曰誠以孝思報德何患¶
乎不成矧我父師遺德在人四方門弟子疇不追慕當自有賛¶
成者公等勿疑縱復不然盡常住物給其費各操一瓢可也於¶
是普請其眾以四月丁未除地建址越四日庚戌雲中河東道¶
侶數百輩裹贏糧來助凡四旬成其堂制度雄麗榜之曰處順¶
旣祥奉仙骨以葬其𡻕月事跡已見于本行碑一日求予別爲¶
#<md:CK-KZ_JY295_03p064b>¶
<pb:YP-C_JY295_27yiji-03-0064b>¶
之記將以諸方會葬者之名氏刻于石之陰以大其事余然之¶
有笑而詰余者曰昔莊子之將死也弟子欲厚葬之莊子曰吾¶
將以天地爲棺槨以日月爲連璧星辰爲珠璣萬物爲齎送吾¶
葬具豈不備耶弟子曰吾恐烏鳶之食夫子也曰在上爲烏鳶¶
食在下爲螻蟻食奪彼與此何其偏也老聃之死也秦佚弔之¶
三號而出曰適來夫子時也適去夫子順也安時而處順哀樂¶
不能入也古者謂是帝之懸解道家者流學老聃者也今夫長¶
春子之徒徒以處順名其堂而其師反真之日相與嚴敦匠之¶
事且嗷嗷然哭之其哀如是及至葬大備其禮四方來會之道¶
俗逾萬人至有司衞之以甲兵其厚且侈又如是是豈老莊之¶
#<md:CK-KZ_JY295_03p065a>¶
<pb:YP-C_JY295_27yiji-03-0065a>¶
意乎余應之曰以長春子之懸解其視生死如昨夢然豈有望¶
於是哉但弟子戴師之恩不得不爾且所謂理事者若知之乎¶
夫忘哀樂外形骸理也方外之聖賢自處如此至於送終追遠¶
事也人間世之禮如此若泥於理而蔽於事得謂之囿乎吾書¶
生也試以吾孔孟之道語若易曰古之葬者厚衣之以薪葬之¶
中野不封不樹喪期無數後世聖人易之以棺槨蓋取諸大過¶
欲其甚大過厚也孟子之書有曰昔者孔子殁三年之外門人¶
治任將歸入揖於子貢相向而哭皆失聲然後歸子貢反築室¶
於場獨居三年然後歸不忘孔子也今也遊長春之門者旣學¶
其道矣能不以墨者之薄葬其師又將慎終追遠如子貢之徒¶
#<md:CK-KZ_JY295_03p065b>¶
<pb:YP-C_JY295_27yiji-03-0065b>¶
何害爲達哉若以爲哭則害道也若嘗笑乎曰然笑與哭哀樂¶
也而笑獨不害乎中庸曰喜怒哀樂之未發謂之中發而皆中¶
節謂之和中也者天下之大本也和也者在下之達道也苟哀¶
樂中節又何害於道乎難者乃屈因書其事爲記且遺其徒以¶
詩使歌以供師以見弟子思師之至師有德之至也其詞曰¶
師乘雲兮帝之鄉蛻仙骨兮留葆光將葬兹兮啟玉棺貌如生¶
兮髮膚完旣更其衣兮又新其冠人所知兮其不朽所不知者¶
兮不亡之壽師在天兮閱塵世有室輪囷兮可遊可憩師憐我¶
勤兮時來歸跨鳳驂鸞兮匪鞭匪笞屋頭有山兮門臨風漪杖¶
屨所經兮若或見之歆我兮祐我進殽蔬兮侍香火玄門之教¶
#<md:CK-KZ_JY295_03p066a>¶
<pb:YP-C_JY295_27yiji-03-0066a>¶
兮師能弘國家崇尚兮子孫奉承我曹報德兮來者無怠暮禮¶
朝參兮敬之如在¶
　　
*** 懷州淸真觀記¶
　　　@by新興元好問撰¶
修武淸真觀在縣北全真諸人爲長春邱公所建者大定初邱¶
公自東萊入於關隱磻溪十數年不出天下以爲有道者興陵¶
召赴闕取道山陽愛其風土之美徘徊久之且謂其徒言在所¶
道院武官爲之冠濱都次之聖水又次之若輩得居於此則與¶
濱都聖水相甲乙矣諸人乃乞地於鄉豪馬子安而得之積以¶
𡻕月廬舍乃具舍傍近出大泉漑田千畝稻塍蓮蕩東與蘇門¶
#<md:CK-KZ_JY295_03p066b>¶
<pb:YP-C_JY295_27yiji-03-0066b>¶
接茂林脩竹往往而在太行諸峯壁立千仞雲煙朝暮使人顧¶
揖不暇考之地志蓋晉諸賢之所樂而忘返處也大安初以恩¶
例賜今名邱公命其高弟劉志敏來居聚徒至百人興定庚辰¶
之兵觀毁正大辛卯志敏之徒泠德明復葺居之今所食亦千¶
指矣余自大梁羈館聊城德明之法兄弟房志起介于幕府參¶
佐祁文舉郎文炳趙尚賓請予爲記泠與房道行淸高皆喜從¶
吾屬遊故爲次第之并著予所感焉蓋自神州陸沉之禍之後¶
爲之教者獨全真道而已嘗試言之聖人之憂天下後世深矣¶
故爲之立四民建三綱五常士農工賈各有業父慈子孝兄友¶
弟敬君臣嚴夫婦順各有守九官而有司徒仁義禮樂典章法¶
#<md:CK-KZ_JY295_03p067a>¶
<pb:YP-C_JY295_27yiji-03-0067a>¶
度與爲士者共守之天下之人耕而食蚕而衣養生送死而無¶
憾粲然而有文驩然而有恩於聖人之教也如飢之必食寒之¶
必衣由身而家由家而達之天下四方由不可斯須離至百世¶
千世萬世而不可變其是之謂教而道存乎其間傳有之天佑¶
下民作之君作之師道之行與否皆屬之天今司徒之官與士¶
之業廢者將三十年寒者不必衣飢者不必食乃不可以常理¶
詰之者如皇極書所言王伯而降至於爲兵爲火爲血爲肉元¶
元之厄適當斯時人情甚不美重爲風俗所移幸亂樂禍勇鬬¶
而嗜殺其勢不自相魚肉未艾也丘公往年召對龍庭億兆之¶
命懸於治國保民之一言雖馮瀛之悟遼主不是過天下之所¶
#<md:CK-KZ_JY295_03p067b>¶
<pb:YP-C_JY295_27yiji-03-0067b>¶
以服其教者特以此耳今黃冠之人十分天下之二聲勢隆盛¶
鼓動海嶽雖凶暴鷙悍甚愚無聞知之徒久與俱化銜鋒茹毒¶
遲回顧盻若有物掣之而不得逞父不能詔其子兄不能克其¶
弟禮義無以制其本刑罰無以懲其末所謂全真家者乃能救¶
之蕩然大壞不收之後殺心熾然如大火聚力爲撲滅之嗚呼¶
豈非天耶丁酉十二月有六日記¶
　　
*** 衞州胙城縣靈虛觀碑¶
　　　@by翰林修撰郡人王憚撰¶
衞之胙縣距城北墉有觀曰靈虛蓋玄微真人大度師李公所¶
建也門人奉教𡻕久彌篤故殿堂像設廊廡齋室制不崇侈畧¶
#<md:CK-KZ_JY295_03p068a>¶
<pb:YP-C_JY295_27yiji-03-0068a>¶
潰於成初胙之割於滑也越金明昌間河改南道因入於衞貞¶
祐南遷迫爲疆場建帥府統州治宿重兵繫浮梁阨爲京師北¶
門𡻕壬辰金人徹守天兵徇取之明年京城大飢人相食出逃¶
死求餔者日不下千數旣抵河津人利其財賄率不時濟殍死¶
風雪中及已濟而陷殁者一日間亦無慮百數方草昧未判獨¶
全真教大行所在翕然從風雖彊梁跋扈性於嗜殺之徒率徼¶
福避禍佩法號者皆是也時無欲子李公已在衞有日目其事¶
愀然嘆曰厄會乃爾人發殺機復至於此耶吾拏舟而來本行¶
化北遊兹焉不格安往而施其道哉遂稅駕河上建此道場以¶
爲神道設教之本於是玄風一扇比屋回心貪殘狼戾化而柔¶
#<md:CK-KZ_JY295_03p068b>¶
<pb:YP-C_JY295_27yiji-03-0068b>¶
良津人跋俗悔過受教於門者肩相摩而踵相接矣凶焰燎原¶
撲殺心於已熾慈航登岸夷天險爲坦途由是而觀非好生至¶
德浹於人心者其能若是哉師一日晨起集大眾謂曰吾學道¶
有年印於心者一與虛而已蓋生之所恃精與神也神之所安¶
虛與靜也一則爲營魄之主虛則乃萬物之本故經云天得一¶
以淸地得一以寍神得一以靈致虛極守靜篤萬物並作吾以¶
觀其復惟其虛則能靈靈則自虛矣且天地虛而發亭毓之妙¶
日月虛而盪照臨之光山澤虛而蒸雲雷之變人心虛而爲萬¶
物之靈致虛而要其極不過鍊精守寂滌情去慾而已因題其¶
額曰靈虛二三子敬奉吾教且曰君子盛德容貌若愚今業漿¶
#<md:CK-KZ_JY295_03p069a>¶
<pb:YP-C_JY295_27yiji-03-0069a>¶
之家十饋其八九吾不可久於此明日遂行自是風聲教習洋¶
溢於河朔矣師諱志遠秦原月山人年餘三十棄妻子入道師¶
浮山碧虛子遂盡得真傳深入性窟故爲大宗主推德主持玄¶
教於終南祖庭者蓋有年矣生平以濟物爲本事具重陽宮碑¶
兹不復云𡻕丙午詔大醮燕京師預焉上旣受釐特加師玄微¶
真人號且膺寶冠霞帔之寵世以酒李先生行云甲寅春復以¶
醮事赴召堂下真人以是年夏六月羽化於燕之長春宮及西¶
歸門人啟柩顏色如生越冬十有一月扶護至衞弟子王志安¶
等以縗絰成禮哀號凝慕如喪考妣醮祭三晝夜而去禮也啟¶
行有祥雲䁆䁆自東北來陰翳蓋如抵西南河堧而散是夜朔¶
#<md:CK-KZ_JY295_03p069b>¶
<pb:YP-C_JY295_27yiji-03-0069b>¶
風震屋將濟卽止船安如陸吁亦異哉中統五年春志安等圖¶
爲不朽用昭師德遂以禮幣來謁曰先師行業杳乎難名教之¶
所及師之所在也然過化存神之妙經度營建之始無文以詔¶
來者責其誰歸吾子方有志圖經鄉枌盛事幸爲我樂道之敢¶
再拜以請僕儒家者流道不同不相爲謀獨嘉其尊師重教窮¶
源務本篤信有如此者故卽其說而爲次第云且全真爲教始¶
以修真絶俗遠引高蹈滅景山林如標枝野鹿漠然不與世接¶
果哉末之難矣終之混跡人間蟬蛻泥滓以兼善濟物爲日用¶
之方豈以道真治身以緒餘爲國以土苴治天下乎不然天命¶
之性有物有則彝倫一敘終不得而弊之耶如長春真人邱公¶
#<md:CK-KZ_JY295_03p070a>¶
<pb:YP-C_JY295_27yiji-03-0070a>¶
在先朝時¶
皇帝淸問首以治國保民爲本其利亦云博哉今觀玄微真人¶
度師李公出處行己若易地則皆然爾於是乎書且爲門人作¶
詩追遠仙遊以極奔逸絶塵之想渺渺帝鄉乘白雲而何在依¶
依玄鶴抱黃石以空悲其辭曰¶
道之大原出於天柱史首探玄中玄後人依假土苴傳騰口取¶
說書百千祈禳服食金鼎鉛樓居紫淸致神仙全真獨抉龜玉¶
筌徑以方寸爲福田七子大鑿疏河源龍章鳳質炳後先風聲¶
波動東海堧真人躍出原月山天稟至性虛靜專一物不獲乃¶
我愆黃流洶洶翻䲔鱣貪噬不已垂飢涎汴人脫死常膠船葬¶
#<md:CK-KZ_JY295_03p070b>¶
<pb:YP-C_JY295_27yiji-03-0070b>¶
之爾腹誠可寃先生有道光日躔手拂醉袖敗履穿䲔牙笑拔¶
鬚爲編濁浪蹴破爲澄淵遺黎北渡賴以全功成不居世愈賢¶
超出物表冥鴻翻千年喬木鬱紫煙以靈揭宮含至言頭頭具¶
道道眼圓伐柯睨柯開蒙顓門人奉行周且旋如入鄭圃居漆¶
園至今遺照無徼邊皎焉靈臺霜月懸黃鶴一去不復還終南¶
太華空巍然金華元精萬古緣吁嗟世盲誰與痊山中瑤草空¶
芊芊何時真遊來羽軒赤霄望入崑崙巓我詩刻石不可諼用¶
作華表歸來篇¶
　
*** 鄧州重陽觀記¶
　　@by鄭亭麻九疇撰¶
#<md:CK-KZ_JY295_03p071a>¶
<pb:YP-C_JY295_27yiji-03-0071a>¶
夫李以冬實尼父書以爲異梨以秋花景佺引以自咎今榜觀¶
以重陽李梨之類乎非也蓋物當落而再華者異乎天者也人¶
已漓而再樸者同乎天者也同乎天者爲天道異乎天者爲人¶
道夫天以氣論人以神論神得之於天神猶氣也天本陽肅物¶
則爲陰矣人本陽接物則爲陰矣天雖暫陰俄反乎陽故天能¶
常天人一逐陰而陽終不復故人不能常神且夫霜之落木曾¶
幾旦晝而陽氣生於黃泉與夫人之大樸已散而放遯自若者¶
豈不大異人能再樸如大凝而霆大昧而暾是則榜觀以重陽¶
者其有以警夫柱下之門者乎柱下以樸爲陽故其言曰復歸¶
於樸後世方士之談不與柱下合舍道而修術故以樸爲陽之¶
#<md:CK-KZ_JY295_03p071b>¶
<pb:YP-C_JY295_27yiji-03-0071b>¶
說遂泯人之生也樸九而漓一則孩漓九而樸一則殆柱下之¶
學其嬰兒之未孩乎樸非愚也樸猶素也未敗於五色樸猶淡¶
也未爽於五味此冲陽之陽也苟舍是而求陽擊鼓而求亡子¶
者也求陽以樸終南王重陽豈其人耶予不知其何如人見其¶
門弟子曰王重陽諱喆字知明重陽其號也有文武藝當廢齊¶
阜昌間脫落功名日酣於酒𡻕四十有八遇二異人得證玄理¶
彌復跌宕東邁瀕海從遊者眾旣而蛻於汴梁今鄧之鎮防營¶
偏校王立登之蓬萊人幼嘗受誨於其徒自執干戈以衞邊藩¶
蓋數十年今老矣思昔玄言樂於恬退家之南有柱下古祠剪¶
荆築垣乃建斯觀以重陽之門人王道賢韓鍊真劉志剛住持¶
#<md:CK-KZ_JY295_03p072a>¶
<pb:YP-C_JY295_27yiji-03-0072a>¶
之蒙國朝恩例得請其額仍其師之號以榜之其椽甓像器蔬¶
畦佃具工役之費凡二萬鏹皆王立爲之一日託其同門于志¶
慧呉通温持予故人王萬山書求子文諸石旣不能拒乃取柱¶
下以樸爲陽之意以警之且爲之銘曰¶
樸爲氣母基無形無形之中陽所冥自從六鑿鑿竅成遂使晦¶
魄蝕陽晶何曾一刻收心兵蕉顛鹿倒醒未醒玄珠不覺沉滄¶
溟誰能卻作抱中嬰力挽蒼龍還太淸粵有畸人黜聰明獨騎¶
元氣朝神京絳霄下瞰漢與星豈有微坌干宮庭陽之重兮大¶
樸盈後嗣作觀師其名嗟我有言空籟鳴無言之言乃真銘¶
　　
*** 燕京剏建玉淸觀碑¶
#<md:CK-KZ_JY295_03p072b>¶
<pb:YP-C_JY295_27yiji-03-0072b>¶
　　　@by雲夢趙復撰¶
一介之士苟存心於愛物則於人必有所濟古之君子抱負道¶
德不幸而不得有爲於時猶當行之一邑一鄉以盡己之職分¶
逮其必不得已則以活人爲己任昔陸宣公以仁義之學輔德¶
宗晩貶忠州闢甕牖終日端坐其中書本草製藥物以惠州閭¶
之有疢疾者故參政范文正公嘗言達願爲帝王師窮願爲良¶
醫仁者以經濟民物爲心蓋未嘗必天下以不遇而遂忘之也¶
燕有隱君子姓馬氏名天麟字君瑞志希其法名也世居上谷¶
之德興自其父祖以上皆以醫學起家而潛德不耀初金國大¶
定明昌中經理北邊桓州開大元師府公之父以醫從行公時¶
#<md:CK-KZ_JY295_03p073a>¶
<pb:YP-C_JY295_27yiji-03-0073a>¶
年幾冠由曉女真言擢帥府譯史厯仕諸師皆以幹濟稱積十¶
餘年秩滿罷歸貞祐甲戍杖策渡河校功幕府有司覈按舊蹟¶
補亳州衞真縣酒稅監滿卽投檄不仕居許汴間與里人冲虛¶
大師李公有舊常往來京城之丹陽觀且日與名士大夫遊正¶
大壬辰國破公自許昌挺身北渡抵燕遂納拜於洞真于真人¶
爲受業師公旣與世不偶乃北踰居庸涉武川乞食昌州境中¶
見營幕錯居感疾者眾類乏醫療公慨念疇昔卽發其所祕三¶
折肱之藝煮散餌之病者四起會那演相公避暑嶺外嬰酒積¶
癥病臥帳中命公視之一劑立愈忻然握手相得如平生懽因¶
聯騎南下禮淸和老師得印號淸夷子公旣歸燕直相府之東¶
#<md:CK-KZ_JY295_03p073b>¶
<pb:YP-C_JY295_27yiji-03-0073b>¶
通衢之北百步而近曰甘泉坊有東嶽行祠居人奉事惟謹及¶
公至虛席請居之因並施焉旣又斥地得數畝薙草攦薉延袤¶
如度售材陶甕剏建爲玉淸觀棲泊道流館穀諸方蓋燕距昌¶
千有余里公夏時而往比秋而還𡻕卒爲常其所遊者皆名王¶
貴人凡醫術所燼悉歸常住一物不留私囊中那演曁其弟三¶
相公素服公廉靜寡欲咸加禮重常似助其所不給及南庵庵¶
主李公志玄者復相與經營宣力甚多已署正殿四楹將立元¶
始像齋堂寢室可食可居庖湢蔬井可濯可漑高明爽塏魚貫¶
順序焚香燕處希夷無爲以祖述黃老而憲章莊列公之志願¶
能事畢矣公雅與太一知宮李公志通及丹陽大師劉公志安¶
#<md:CK-KZ_JY295_03p074a>¶
<pb:YP-C_JY295_27yiji-03-0074a>¶
道同德合爲方外采真之遊一日無故而疾作嘗謂二公曰余¶
年逾從心大期斯迫與公等交遊三十年蹤跡半天下區區營¶
巢一枝者將爲度師真人諸上足傳道之地耳門人法屬未有¶
畀付玉淸後事欲勒諸堅珉以垂不朽幸卒勉之旣稽諸宿論¶
僉謂宜允公性資慷慨豁落無隱恭謹博愛輕財好施自從事¶
冠裳律己嚴甚恪守師訓刳形待物昌州當驛騎孔道每𡻕掌¶
教真常真人北觀天庭公必先事經理纖悉備具罔有闕遺則¶
公之用力於斯道可謂廑矣故備術其平生始末而系之以銘¶
其辭曰¶
太虛無形玉淸無色道斯强名化寍有極恭皇於穆象帝之先¶
#<md:CK-KZ_JY295_03p074b>¶
<pb:YP-C_JY295_27yiji-03-0074b>¶
翬飛輪奐棟宇森然黝甓山升梓材魚貫爲國表儀視民容觀¶
翼翼相府維護維呵兟兟有侶宣力孔多得一以盈緒於土苴¶
修之乃真以福天下污隆旣異懷卷無方經生起死折肱之良¶
我闢玄宮以閱眾甫博大宗師神明爲伍西山之東東山之西¶
勒此銘詩爲天下谿¶
　　
*** 德興府秋陽觀碑¶
　　　@by澶淵張本撰¶
大朝庚辰𡻕長春真人邱公臥雲海上以真風玄行聞於輦轂¶
天子賜近臣金虎符齎手詔來聘仍命使軺所厯聽便宜行事¶
太守郊迎縣令前驅驛馳數萬里以甲騎五百擁衞其行旣蒙¶
#<md:CK-KZ_JY295_03p075a>¶
<pb:YP-C_JY295_27yiji-03-0075a>¶
入見扈從日久從容賜還衞送之制一如初命將抵燕山駐車¶
於德興且寬跋涉之役也懷來之野積𡻕連兵遺骨暴露大翮¶
山之羽士韓志久斂而瘞之方修黃籙之祀再拜懇公來尸其¶
事靈應之徵青鸞尋儀山市爲見旣竟杖登乎大翮之陽覽山¶
川之勝南望晉山下瞰沃壤極目砥平仰見居庸亂峯仞聳蒸¶
嵐鬱黛如雲軿千乘旌影磨空將會蓬瀛而東背視大翮一帶¶
諸山煙霏林纈蒼翠間錯如張百幅錦屏於葛稚川之居左右¶
兩峯葱翠峭出如碧幢對侍肅肅然聽有所止作山半一泉佶¶
曲而下如玉龍收雨蜿蜿蜒蜒而自容與也公乃停覽倚杖而¶
嘆曰巖壑之僻如此林泉之佳如彼市朝騰沸而莫能干輪蹄¶
#<md:CK-KZ_JY295_03p075b>¶
<pb:YP-C_JY295_27yiji-03-0075b>¶
旁午而不相及此非洞天之杳杳乎時暑方收秋露甫降千英¶
舍實萬葉翻光炎曦再麗於西成之隙此非秋陽之杲杲乎吾¶
將以仙居構此山以秋陽名此居來汝志久其爲我成之羽士¶
旣諾而退曰秋陽之見於書者曾子嘗言之矣蘇子亦賦之矣¶
吾師復以此名吾觀者豈非其意欲令我輩內行肅肅如秋之¶
淸外貌融融如陽之和二理相涵庶乎道家者流之能事畢矣¶
羽士旣服厥命以虛接物以嚴律己披榛伐木陶甓構工親厯¶
艱險雖頃刻之間不敢優游脇沾於席旣盈十霜起三淸正殿¶
七真殿兩廡東西方丈中外二門翬飛煥然至於賓館雲庵泉¶
廚蔬圃凡所區處莫不適宜玄鶴朝來白雲夜集棟宇幽廠花¶
#<md:CK-KZ_JY295_03p076a>¶
<pb:YP-C_JY295_27yiji-03-0076a>¶
木秀陰小有洞中之一天也居徒常至七百餘指𡻕種白糧奉¶
御膳一車入貢以爲常觀其規模創制章章悉備羽士志尚亦¶
可見於兹矣以幣走燕京謁文於僕曰惟先師之志惟小子罔¶
克自度以承之數載於此若履春氷若奉槃水惴惴然惟恐荒¶
墜厥命今其克保厥終惟師之精爽在天無遺其羞先生蓋嘗¶
侍翰林必世之善爲辭令者所言足以傳世幸賜之文以庇我¶
後人圖惟兹不朽也僕亦佳羽士出自燕山韓氏韓實聞族能¶
遽釋於膠以履百艱成其師之志亦可尚也系之以辭曰¶
蓬壺匪遙或寓於塵有發其潛須偶至人大翮之墟萬山鱗鱗¶
朝挹淸泉夜宿白雲云何代邈寂爾無聞豈彼開泰亦有其辰¶
#<md:CK-KZ_JY295_03p076b>¶
<pb:YP-C_JY295_27yiji-03-0076b>¶
誰知秋陽冥俟長春一入品題倍出精神煙嵐改色花木生薰¶
殿宇崛起丈廡區分居能倡玄靜可安仁尺材心計塊石手親¶
非彼羽衣自樂百勤師所志之亦我其伸惟久則弊匪增莫新¶
尚告將來視此刻文¶
　　
*** 剏建真常觀記¶
　　　@by翰林學士嘉議大夫知制誥兼修國史王磐撰¶
真常觀長春宮之別院也真常李公所剏因以名之初宮之西¶
正與朝元閣相直可一里所有廢地一區荆棘瓦礫翳蔽封塞¶
蓋兵火之餘戸口稀少居人惡其荒僻無鄰莫肯居焉一日真¶
常杖屨偶過其處披荆棘躡瓦礫登北阜之上周覽四顧徘徊¶
#<md:CK-KZ_JY295_03p077a>¶
<pb:YP-C_JY295_27yiji-03-0077a>¶
久之謂從者曰此可居也吾他日得謝事將憩老於兹焉暇日¶
稍稍芟除荆棘輦去瓦礫發地而土壤膏腴鑿井而水泉甘冽¶
遂葺治蔬圃種藝雜木版築斧斤之工未嘗施設而道宮琳宇¶
幽棲高隱之氣象已班班於目中矣及真常棄世誠明張真人¶
嗣掌玄教繼真常遺意構三淸殿九真堂齋堂廚舍祈真之壇¶
靈官之祠又構環堵靜位十餘所以居宮中年德尊高不任事¶
役喜修習靜功者誠明棄世後數年提點冉志誠文侍李志恒¶
等一日會坐堂上顧瞻棟宇之高爽厯覽園圃之淸幽相與言¶
曰剪荆棘除瓦礫取眾人之所棄以開勝境者真常李公之高¶
識也鳩工役庀林用繼先師之遺意以集盛緣者誠明張公之¶
#<md:CK-KZ_JY295_03p077b>¶
<pb:YP-C_JY295_27yiji-03-0077b>¶
仁心也吾儕託先師之餘陰無所營爲而坐享成功不可使二¶
賢師之善事泯滅無聞也當伐石爲記以傳不朽遂以立觀事¶
跡來求文余曰論事而觀其跡不若遺跡而求其理理得而事¶
不隱矣夫道宮之有別院非以增添棟宇也非以崇飾壯麗也¶
非以豐阜財產也非以資助遊觀也賢者懷高世之情抗遺俗¶
之志道尊而物附德盛而人歸蓋欲高舉遠引而不可得遂焉¶
故卽此近便之地閑曠之墟以暫寄其山林棲遁之情耳南華¶
有言聖人鶉居而鷇食夫鶉居者居無定處也鷇食者食不自¶
營也今也掌玄教者蓋與古人不相侔矣居京師住持皇家香¶
火焚修宮觀徒眾千百崇墉華棟連亘街衢京師居人數十萬¶
#<md:CK-KZ_JY295_03p078a>¶
<pb:YP-C_JY295_27yiji-03-0078a>¶
戸齋醮祈禳之事日來而無窮通顯士大夫洎豪家富室慶弔¶
問遺往來之禮水流而不盡而又天下州郡黃冠羽士之流𡻕¶
時參請堂下者踵相接而未嘗絶也小闕其禮則疵釁生一不¶
副其所望則怨懟作道宮雖名爲閑靜淸高之地而實與一繁¶
劇大官府無異焉故長春之有別院所以爲避喧撥冗之地也¶
歟淸心時來憩止退堂則永遂休閑此別院之所可貴可尚而¶
不可無也老氏有云君子終日行不離輜重雖有榮觀燕處超¶
然故別院者君子所以駐輜重而存燕處者歟若夫計地產之¶
肥磽校棟宇之多寡如豪家大族增置財產以厚自封殖而務¶
致富强則非賢者之用心矣予故表而出之至元乙亥𡻕秋七¶
#<md:CK-KZ_JY295_03p078b>¶
<pb:YP-C_JY295_27yiji-03-0078b>¶
月十五日記¶
　　
*** 大金陜州修靈虛觀記¶
　　　@by女几野人辛願撰¶
興定紀號之三禩𡻕在己卯之孟夏四月陜州靈虛觀道士辛¶
姓而希聲其名者因甯海羽客于君揭其地圖及其建置行事¶
之始終以來謁文於予曰希聲世籍河東爲平陽人自幼出家¶
去鄉里遠遊參九鼎鐵查山雲光洞體玄大師玉陽真人爲道¶
士頗窺至道之要大師諱處一姓王氏牟平人受道於祖師重¶
陽真人爲全真高弟與邱劉譚馬孫郝諸大仙伯比肩知名自¶
世宗皇帝曁章宗東海三朝仍皆蒙禮遇錫號賜服爲吾門光¶
#<md:CK-KZ_JY295_03p079a>¶
<pb:YP-C_JY295_27yiji-03-0079a>¶
華年七十六猒世蛻形於東牟蓋三年於此矣平生唱道偈頌¶
文字頗多已盡播四方好事之口獨所著五言長韻金丹詩訣¶
一章希聲私藏甚久人無知者今希聲年且老託跡于陜乃與¶
二三同志創兹一居奉爲十方同門往來遊憩膳宿之所載惟¶
先師玄妙之文不可終祕不傳謹已刻石與天下後世修真之¶
士共之然不得妙於文辭者記其本末則一切曖昧猶不傳也¶
竊聞吾子好爲古文多從方外遊敢敬以請予嘉其誠篤不可¶
辭且必不得免乃不辭而爲之謹按道家源於黃帝老聃至列¶
禦寇莊周氏廓而大之乃與孔子之道並立爲教於天下而不¶
廢蓋其一死生齋物我會羣有於至虛而取其獨爲最妙者而¶
#<md:CK-KZ_JY295_03p079b>¶
<pb:YP-C_JY295_27yiji-03-0079b>¶
其粃糠之餘猶降而爲天地神明內聖外王之業自司馬子長¶
劉向葛洪之徒號稱閎博皆論著其美而不敢以小而世之昧¶
者往往泥於糟粕以爲聃之書滅絶仁義禮樂不可以訓馴至¶
晉梁君子淸談亂國因以異端非聖詆之過矣竊嘗論之今所¶
謂全眞氏雖爲近出大能備該黃帝老聃之蘊然則涉世制行¶
殊有可喜者其遜讓似儒其勤苦似墨其慈愛似佛至於塊守¶
質朴澹無營爲則又類夫修混沌者異於畔岸以爲高黠滑以¶
爲通詭誕以爲了驚聾眩瞽盜取聲利抗顏自得而不知愧恥¶
者遠甚間有去此而卽彼者皆自其人之無良非道之有不善¶
也然則希聲圖剏建立以待學者其意蓋亦出於如此故予有¶
#<md:CK-KZ_JY295_03p080a>¶
<pb:YP-C_JY295_27yiji-03-0080a>¶
取於是而樂爲稱道庶將來聞其風遵其途以遊黃帝老聃之¶
閫閾者知夫聖人道之大全固有所在不可滯乎一曲而已其¶
觀之基址以畝計之者五而以置其地以承安之壬申聖堂廚¶
所雲寮皆備具於三室而廣其制度不侈不陋是時兵餓方相¶
仍故其措置大略如此其最竭力同事以興是役者武道堅希¶
聲同郡而年甚先今老死已久其費錢買額賛成之者李拯咸¶
平人世爲宦族淸修好道今方以材選爲令于杞于君名道顯¶
淡守中皆與希聲同爲門人云¶
¶
¶
#<md:CK-KZ_JY295_03p080b>¶
<pb:YP-C_JY295_27yiji-03-0080b>¶
¶
¶
¶
¶
¶
¶
¶
¶
¶
¶　　
#+PROPERTY: JUAN 010
#<md:CK-KZ_JY295_03p081a>¶
<pb:YP-C_JY295_27yiji-03-0081a>¶
* 重刻甘水仙源錄卷之十¶
　　
*** 修建開陽觀碑¶
　　　@by翰　　  林　　  張　　 本　　 撰¶
丁酉之春仲月旣望景州開陽觀之羽士以燕京長春宮提點¶
大師張志素爲介玄衣白簡晨蹐於門再拜稽首而言曰景之¶
開陽觀惟先師通玄大師以德起築實經其始惟長春真人以¶
師之厥德克配實賜之名其聲問發越之所從本根封殖之所¶
由日月駸駸遂奄以殁惟小子實任其責夙夜孔懷恐遺前人¶
之羞敢狀其事以告閽者惟先生蓋嘗侍翰林必世之名善爲¶
文辭者所作足以垂後幸寵之珍文刻諸玄名以爲不朽之傳¶
#<md:CK-KZ_JY295_03p081b>¶
<pb:YP-C_JY295_27yiji-03-0081b>¶
僕亦義其門弟子能述其師之志理不得讓系之以辭曰通玄¶
姓楊諱至道灤州馬城縣之靈泉人其師號通玄前金之賜書¶
也自明昌庚戌改衣入道朗然先生之所引度也旣陪杖屨三¶
年尋有四方之志抵武淸居於圜堵不接人事者三易寒暑起¶
過惠州經靈巖人有以非意酷相加者不爲之辯及知其巖之¶
可以棲真也脫冠跣足穴石作洞首鼠十年服勤如一及洞成¶
有泉出焉今之所謂滴水洞也惠州神山縣官屬耆德尚其志¶
操疏邀至境遂起太淸觀實泰和丁卯𡻕也貞祐改元復雲水¶
於興平之間大朝本觀功德主燕京行省參謀國家奴景州牧¶
王仲温倅陳玫潤州牧李濟曁諸僚佐稔聞道價願得以親灸¶
#<md:CK-KZ_JY295_03p082a>¶
<pb:YP-C_JY295_27yiji-03-0082a>¶
丁丑𡻕以狀奉州之蘇家莊隙地南北二十東西三里爲奇左¶
龍岡右混河前抵鐵山後連鵰嶺聽其耕鑿卜築惟意於其間¶
始披榛伐木陶甓輦石內以玄行風動所居外以艱苦身倡其¶
徒不盈十稔營三淸正殿及雲堂於西香積於東翬飛粲然方¶
壺賓館靜密得宜蔬圃翼張果林圜列紫戸扃雲秀陰蔽日小¶
有洞中之一天也其闢土墾田積十餘頃雖居徒數百指其饘¶
粥之計未嘗人有所攖拂適觀之落成長春眞人以中㫖賜還¶
遂趨赴謁名得以開陽命之夫陽之爲德固仁明剛健然其一¶
消一盈亦嘗累於時之所變遷也剝之六五爲比則五陰方進¶
爲用則一復未萌此非困於消乎乾之上九爲德則太剛欲折¶
#<md:CK-KZ_JY295_03p082b>¶
<pb:YP-C_JY295_27yiji-03-0082b>¶
爲候則炎炎將焚此非逼於盈乎有以全剛明之德成施生之¶
功者其惟開陽之謂歟於時爲春於德爲生於氣爲和於數爲¶
中前已離乎虛空不用之地後不至於亢極有悔之時吾觀之¶
得以此命者豈其通玄之德柔不至息剛不至絶中有以髣髴¶
長春擬議以正其名也通玄父諱冲常言先世相襲惟一子四¶
葉以來曁以陰德自力至通玄兄弟六人其次曰伯義奉其先¶
人之祀季早世自其長曰伯和又其次曰道夷次曰志堅及通¶
玄皆爲羽衣通玄性剛明有志節然能循循自撙抑故見於眉¶
宇者常穆如也爲人推誠不喜以囊橐相覆掩凡厯艱險必率¶
先諸人其館穀往來羽流雖傾囊倒囷而樂爲之故生平無私¶
#<md:CK-KZ_JY295_03p083a>¶
<pb:YP-C_JY295_27yiji-03-0083a>¶
積遠近受業餘三百人壬辰𡻕十二月初三日示微疾說偈而¶
終門人營祠於觀之東偏而葬之𡻕時來會祭奠不輟銘曰¶
闢戸曰乾如陽之開粹宇之命胡爲來哉通玄卜築實肖其德¶
長春合之球琳一色於戲通玄今爲飛仙彼居之安無恃吾前¶
陽不可亢亢則凶極委靡循循亦幾於息擇乎兩端日麗春熙¶
惟其有者是以似之或承之羞中乾面澤貽此刻文服之無斁¶
　　
*** 順德府通真觀碑¶
　　　@by平　 章　 政　 事　 宋　子　貞　撰¶
夫道家者流推老氏爲始祖老氏之教主之以太一建之以常¶
無有以冲虛恬淡養其內以柔弱謙下濟其外蓋將使人窮天¶
#<md:CK-KZ_JY295_03p083b>¶
<pb:YP-C_JY295_27yiji-03-0083b>¶
地之始會萬物之終刳心去智動合於自然以之修身則壽而¶
康以之齊家則吉而昌以之治國平天下則民安而祚久長非¶
有甚高難行之論幻怪詭異之觀也世旣下降傳之者或異一¶
變而爲秦漢之方藥再變而爲魏晉之虛玄三變而爲隋唐之¶
禳禬使五千言之玄訓束之高閣以爲無用之具矣金正隆間¶
重陽祖師王公以師心自得之學闡化於關右制以强名謂之¶
全真當時未甚知貴國朝啟運之初其門人邱長春首被徵聘¶
仍付之道教天下翕然宗之由一以化百由百以化千由千以¶
化萬雖十族之鄉百家之閭莫不有玄學以相師授而况大都¶
大邑者哉此通真觀之所以作也謹按其觀在郡城之西南隅¶
#<md:CK-KZ_JY295_03p084a>¶
<pb:YP-C_JY295_27yiji-03-0084a>¶
始𡻕在辛巳同塵真人李志柔依城隍廟聚徒而居之尋購地¶
其傍廣以爲觀因得今額纔構一室以爲講論之所會以掌教¶
尹淸和之命俾居終南之宗聖宮卽以觀事囑之於弟志雍曁¶
韓志久而二人者皆道念深重能守師訓又得郡守安國軍節¶
度使趙侯伯元爲功德主於是遠近響應緣力日振首建大殿¶
於其東以像三淸次築祖堂於其西以祀七真然後齋堂方丈¶
靜位散室饍饈之㕑雲眾之居相望而作至於井竈廐庫級甃¶
綵繪罔有不備拓庭而能寬植木而能疎沉沉焉洞洞焉真高¶
人之雅居而列仙之別館也觀之南別置蔬圃以資道眾其爲¶
屋凡四十間爲像凡二十一軀爲地合六十畝始大殿告成而¶
#<md:CK-KZ_JY295_03p084b>¶
<pb:YP-C_JY295_27yiji-03-0084b>¶
志雍遽蛻去餘皆志久爲之庚申之夏余自覃懷應聘於上都¶
亦嘗一過其地故特書之使千載而下居其室食其功者知有¶
所自來矣同塵洺水人自其父志微素喜沖澹嘗事開玄真人¶
李志實故同塵亦在弟子之列及學成行尊而其兄志端弟志¶
藏志雍皆從之遊俱嘗隸籍是觀同塵性湻至早𡻕得鍊氣訣¶
隱居於仙翁廣陽兩山之間絶跡人間者蓋十有二年及聞長¶
春宗師奉詔南下乃迎謁於燕山玄關祕鎖迎刃而解其後傳¶
道四方遊無定所及住持終南道價益重遂以朝命得今真人¶
之號并黃金冠服陶鑄之下率多成德其化行一鄉行孚一邑¶
其爲方所者若宮若觀若庵殆百餘區然猶以通真爲指南志¶
#<md:CK-KZ_JY295_03p085a>¶
<pb:YP-C_JY295_27yiji-03-0085a>¶
久潞之長子人實與余同里閈雅爲大宗師李真常之所知因¶
以承制之命賜號通真大師及今誠明真人張公嗣掌道教又¶
令綱紀順德洺磁威四州之眾其爲人蓋可知銘曰¶
乾坤肇判雞子封恍惚有象存其中化育萬有初無功混混浩¶
浩始復終廣成多言坐崆峒陽和泄地一脉通函關鬱鬱紫炁¶
充兩篇道德開盲聾言各有師師有宗子孫異日紛相攻終南¶
躍起重陽公淨掃浮雲還太空天皇下降開玄風一竅吹作萬¶
不同襄城道士得小童平地幻出蓬萊宮地周千里歸帡幪物¶
不疵癘年穀豐𡻕時筐筥走媪翁自今以始傳無窮¶
　　
*** 重修太淸觀記¶
#<md:CK-KZ_JY295_03p085b>¶
<pb:YP-C_JY295_27yiji-03-0085b>¶
　　　@by奉　　  天　　  王　　 奐　　撰¶
地勝而後境勝理之必然者也方此之時以洽水之陽北負梁¶
山東肘黃河獨無名宮傑觀乎連年會道者馬志玄於燕於薊¶
門不遠數千里請記太淸之頂末扣其所以然則曰創之者先¶
師喬鍊師也潛道其名德光其字平陽人天資恬淡純厚而躭¶
林泉之樂初𡻕入關中得法於丹陽宗師旣而丐隱縣市爲劉¶
戸部好謙所知一日拉同志李君淸虛遊故城之東北隅趙氏¶
園面太華而嘆曰修真之地孰踰於此歟趙聞而施其地乃與¶
淸虛結茅以居蓋大定十七年也後因庵而觀土木工技競以¶
時集殿宇像設之嚴指顧告成至於賓客棲止廚藏廐圃之所¶
#<md:CK-KZ_JY295_03p086a>¶
<pb:YP-C_JY295_27yiji-03-0086a>¶
莫不畢具天興之亂掃然矣曰復之者熙真先生吉志通鍊陽¶
子張志洞也始於丙申訖於辛丑甫五六載而丹雘斑斑然鍾¶
磬鏘鏘然簪裾濟濟然向之瓦礫荆棘之場一還舊觀矣實縣¶
宰白侯玉主之而邑民杜恩等翼成之也其大槪如是余亦竊¶
有感焉嗚呼人心何嘗不善而所以爲善者顧時之何如耳方¶
功利馳逐之秋而矰繳已施陷穽步設則高舉遐飛之士不得¶
不隱於塵外此又必然之理也然則古之所謂避地避言者其¶
今之全真之教所由興耶或者例以跡而疑其心是殆見其善¶
者機也使有志於世者誠能審涵養勤恪之爲常達推移擴充¶
之爲變率其子弟如全真之屬重道尊師化其鄰里如全真之¶
#<md:CK-KZ_JY295_03p086b>¶
<pb:YP-C_JY295_27yiji-03-0086b>¶
徒真履實踐朝夕以無間舉動以相先而能不失其孝悌忠信¶
之實則一身之計可以移之於一家一家之事可以移之於一¶
國一國之政可以充之於天下矣雖坐進夫三代唐虞之治而¶
使民之仁壽物之蕃昌猶指諸掌然則敢問其要自正心誠意¶
始壬子正月戊戌日記¶
　　
*** 淵靜觀記¶
　　　@by河　　  東　　  高　　 鳴　　 撰¶
恒山爲中國巨鎮稽之書實有虞氏朔巡狩之地後代相承寘¶
祠于大茂峰之絶頂以備封祀世因謂之神尖距神尖而東不¶
兩舍抵石門有谷曰帶耳厥土衍沃崇崗限其陰磵水絡之淙¶
#<md:CK-KZ_JY295_03p087a>¶
<pb:YP-C_JY295_27yiji-03-0087a>¶
淙然東南流可以湘濯灌漑環望千金鐵冠諸嶺巖岫厯厯如¶
在掌上四時變化雲煙草樹濃淡覆露殊愜人思致殆亦天壤¶
間一嘉處也全真重顯子築觀於其中額曰淵靜於是乎一山¶
之勝槪盡爲淵靜几閣之供矣初重顯子自武川來將徧遊南¶
方設教度人唐司倉張瑋輩傾心事之旣日聞道妙咸有社稷¶
尸祝之意重顯子曰吾得一把茅一盂飯足矣何苦以膠膠羨¶
物爲哉所慊者聖真無象設之宇門弟子無以揭香火之處大¶
眾雜然曰謹受教𡻕己丑瑋割世業膏腴田三十畝始基之輸¶
幣入粟者道路不絶及庀工董役火西流而載旬三浹而成其¶
用簡其功速若有神陰相之者儼大殿於端掖西以堂又掖東¶
#<md:CK-KZ_JY295_03p087b>¶
<pb:YP-C_JY295_27yiji-03-0087b>¶
以庖危墉屹乎四周不華不質不庳不侈曲中儀軌凡若干楹¶
雖城邑名構窮土木金碧之盛以山林泉石左映右帶而氣象¶
有出乎其表者矣蓋重顯子生有淑性兒時已不茹葷血大定¶
間同郡靈真子爲引度卽許以法器靈真子實丹陽馬公之高¶
弟惟傳授有源又嘗尸居環堵久於鍊化故其得道甚敏及謁¶
長春宗師又知修行之要獨善其身不若廣建道場爲大利益¶
事用是所至之方苟緣契有在必盡心焉區以計之如淵靜者¶
百有奇至謂幽深高潔爲仙家福地如小有洞天者皆不敢與¶
淵靜齒懿哉若重顯子可謂篤道自信不負玄門者矣後二十¶
年門人等合謀曰物理有廢興世代有遷革惟金石可以傳不¶
#<md:CK-KZ_JY295_03p088a>¶
<pb:YP-C_JY295_27yiji-03-0088a>¶
朽夫吾師之功載卓卓如此不自以爲功其任責在後人爾今¶
師已矣爲後人者不務光揚襃大不幸當不能逃數之時視遺¶
跡泯焉無據則負負其何言盍請工文辭者以卒事旣數踵門¶
余甚憐其勤厚意遂爲著其始末云重顯子其自號也姓陳諱¶
志益單州琴臺人嘗住侍葛公山淸虛宮壬辰春順化享齒八¶
十有一贈洞虛真人自餘高風異行曁所度弟子名氏有淸虛¶
之碑在茲畧而不書癸丑二月二十有二日記¶
　　
*** 神淸觀記¶
　　　@by北　　  平　　  王　　 粹　　 撰¶
凡道觀之稱於世者或占山水之秀或擅宮宇之盛非宮宇則¶
#<md:CK-KZ_JY295_03p088b>¶
<pb:YP-C_JY295_27yiji-03-0088b>¶
無以示教非山水則無以遠俗是二者難於兼得雖使兼之非¶
有道德之士亦莫能與焉崞之神淸觀通玄大師雲陽子柳志¶
春之所居也其山水則五臺滹水在其東崞山正陽在其西南¶
有金山天涯陽武前高北有鴈門地角大和如野其宮宇則三¶
淸之殿七真之堂真官山祇之祠雲堂丈室齋廚廪廐之屬飾¶
之以金碧樹之以松槐環之以園圃輝映遠近崞人崇奉之日¶
久矣始塗陽王朴與州長閻鎮諸公協力興建疏邀雲陽子住¶
持累年而成名曰神淸淸和真人賜之也乙未春會真人適終¶
南道由忻崞之間雲陽子偕耆宿官僚迎謁至則憩於神淸者¶
月餘遂以其觀歸之汾晉諸觀歸於真人者神淸其首也未幾¶
#<md:CK-KZ_JY295_03p089a>¶
<pb:YP-C_JY295_27yiji-03-0089a>¶
真人還長春宮雲陽子承命以楊志應知觀事庚子秋九月雲¶
陽子從綦淸真抵燕請真人西行改葬重陽師祖於劉蔣間稽¶
首堂下言曰志春賴父師道蔭灑掃神淸已數年矣今棟宇粗¶
備簪褐幸集𡻕屢熟而人安且和及此閑暇無文以紀之竊懼¶
其事跡之冺没於後也俄以知長春宮事抱真大師張德方爲¶
介來乞文勤甚粹蓋嘗察雲陽子爲人矣心淳而氣和量弘而¶
行峻眾中混然不自露見然四方耆舊咸推其爲有道之士茲¶
神淸所由興也山水之秀又皆萃於觀之左右前後豈天設福¶
地必俟有道之士而授之耶廟貌旣盛教風旣行雲陽子不敢¶
以爲己有會遇大宗師而出之若王樸閻鎭與其一時耆宿官¶
#<md:CK-KZ_JY295_03p089b>¶
<pb:YP-C_JY295_27yiji-03-0089b>¶
僚贊成道緣者皆當大書特書而播淸芬於無窮也然神淸之¶
爲觀也亦美矣有山水之秀有宮宇之盛又有道德之士表而¶
出之兼是三者餘所罕及卒被大宗師之光明造化將見卓然¶
立於天壤之中亘千百世而獨存者矣粹嘗許雲陽子觀記久¶
而未暇爲也聞其歸時囑抱眞者辭意懇切故爲之書其大畧¶
如此惜乎雲陽子已西欲問其祥不可復得他日倘能西遊過¶
雲陽子於神淸瞻其宮宇覽其山水苟斯文有所未盡者尚當¶
增益冬十月二十八日記¶
　　
*** 隴州汧陽縣新修玉淸觀記¶
　　　@by臨　　 潢　　 李　 　邦 　獻　 撰¶
#<md:CK-KZ_JY295_03p090a>¶
<pb:YP-C_JY295_27yiji-03-0090a>¶
爲山九仞功虧一簣聖人之所深惜也物有垂成而不遂者君¶
子見之亦豈無慨然傷悼而欲遂成之心汧陽玉淸觀營建有¶
日矣旣成而後謀記之於石以延安令常元亨爲文期日刻之¶
適西北寇至以是遂輟今猶未克模勒是可嘆也頃西省郎中¶
粘割公子陽被檄自朝那入於鳳鳴道經是邑其宰導而謁之¶
旣至堂廡淸肅門壇閴寂檜柏森密竹木叢蔚而又汧水北來¶
石壁當其衝勢若窘束不得逞迴折而流湧湍激射若雷之殷¶
殷然其區處域別皆有嘉趣或面山而廬或枕流而軒山光在¶
目水聲在耳四顧灑落殆若世塵所不到悵然眷戀而不忍去¶
周行徧厯見素碑瑩鏡而無字刻詰諸主觀因得常令所爲文¶
#<md:CK-KZ_JY295_03p090b>¶
<pb:YP-C_JY295_27yiji-03-0090b>¶
然邊幅破裂字形漫滅絶去者十二三讀至行盡每每句不相¶
續至於經始落成猶不見其日但未見爲文之始泰和丁卯𡻕¶
爾公曰石旣礱矣文旣成矣何待而不遽立也主觀答以兵革¶
之故公執紙惋嘆卷而懷之因許以補亡葺罅而後命工開鎸¶
必爲若輩終是業也一日僕以事詣府謁公於普照方丈公以¶
此文示僕因命考之其大略曰縣之東南抵汧之石岸岸相對¶
如門土人謂之石門或傳導汧入渭禹之所鑿也瀕岸而北藉¶
石臨水有地廣袤數畝始全眞蒲察師卜庵於此師操行淸高¶
刻苦於道由是人敬仰之旣而羽衣黃冠爭築室於其側皆願¶
執庚桑楚之役他日師集其眾而告曰吾與若輩兀兀然日無¶
#<md:CK-KZ_JY295_03p091a>¶
<pb:YP-C_JY295_27yiji-03-0091a>¶
所爲而棲此煙霞之勝境具何福緣而享此樂也與夫作一己¶
修眞之地曷若爲萬民祈福之宮吾欲於此起觀宇使神明有¶
所依止不亦可乎眾伏膺師訓唯諾而退皆願協力而贊成之¶
乃相與行化於縣人於是遠近響應結緣而來者絡繹如市富¶
以其財貧以其力故材木塼甓凡所當用者刻期而備殿宇像¶
設與其所當修起者不日而成旣而請額於朝廷而勅賜曰玉¶
淸居無幾何師忽不疾而逝纊息不屬而視之宛然如生同學¶
于善慶與門弟子思師之德龕其像而事之其始終可見者如¶
此而已而公徐曰子爲我因其舊文而更新之僕以初未嘗親¶
厯其地且所誌者不詳而欲固辭因語公曰道家者流而以淸¶
#<md:CK-KZ_JY295_03p091b>¶
<pb:YP-C_JY295_27yiji-03-0091b>¶
靜無爲爲本今師勞人之力而靡土木之費非所謂知其本者¶
也何以文爲公曰不然常善救人故無棄人老氏之微旨也師¶
佩是言而有度人之心然人之稟賦各異天資厚者善由中出¶
而易入於道薄者扞格而不能合故假神明之像使日知所敬¶
以畏其外由之以厚其中也師豈好爲浮誇侈靡者哉况因夫¶
人之所欲爲而爲之非能力使强歛烏得以是而訿師也且夫¶
物有旣成而微闕者因而成之亦士君子之美事也又何辭焉¶
聞公之言卽公之心則知廢者皆可以興墜者皆可以起因援¶
筆而粗書之正大乙酉季冬二十有七日記¶
　　
*** 大都淸逸觀碑¶
#<md:CK-KZ_JY295_03p092a>¶
<pb:YP-C_JY295_27yiji-03-0092a>¶
　　　@by正奉大夫參知政事商挺撰¶
己卯之𡻕長春邱公來自海上應¶
太祖皇帝之聘越金山而入西域也弟子從行者十八人各有¶
科品隸琴書科則有眞人冲和潘公焉及南歸至蓋里泊夜宣¶
教語謂眾曰今大兵之後人民塗炭居無室行無食者皆是也¶
立觀度人時不可失此修行之先務人人當銘諸心長春旣居¶
燕士庶之託跡四方道侶之來歸依者不啻千數宮中爲之嗔¶
咽公曰吾師之言不可忘也乃擇勝地以爲長春別館壬辰𡻕¶
廣陽坊居民有貨其居者公往相焉曰土厚木茂淸幽之氣蔚¶
然眞道宮也遂捐資以貿之建正殿翼左右二室以居天尊洎¶
#<md:CK-KZ_JY295_03p092b>¶
<pb:YP-C_JY295_27yiji-03-0092b>¶
諸神像講堂齋庖方丈客寮靡不有所亦門人韓郭尹劉諸人¶
善繼其志而後有成也仍築琴臺於殿之陰今朝有名琴二曰¶
春雷曰玉振皆在承華殿貞祐之變玉振爲長春所得命公蓄¶
之故以名其臺而又葺蔬圃以供𡻕計植花木爲遊觀之所觀¶
成之日實城西南之觀求額於淸和眞人故以淸逸名之至元¶
丙戌秋門人王志和偕同輩二三人狀觀之顚末來求文以刻¶
之石有以淸逸名額之意爲問者予應之曰天地之氣有淸有¶
燭人受所賦則淸者賢而濁者愚世之賢者有避世之士焉薄¶
功名而不爲輕世位而不居寄形於寂寞之濱委心於紛華之¶
外者靜安閑適以自樂其所樂耳潘公之修是觀也靜而深有¶
#<md:CK-KZ_JY295_03p093a>¶
<pb:YP-C_JY295_27yiji-03-0093a>¶
山林之趣幽而雅無金碧之華琴臺足以寓意庭柯足以怡顏¶
四時花木足以招徠賓客門巷蕭條俗駕稀而市聲遠人之至¶
也猶若脫塵羈逃世網其心放焉而有忘其歸者况家於其中¶
也哉彼戀功名嗜富貴縈內疚以汨心志圖外觀以維車服而¶
疲憊精神於車塵馬足間視淸逸者爲何如作者喟然嘆曰淸¶
和之言旨哉請以是說書之石用告來者於是乎書公諱德冲¶
字仲和淄州齋東人方在娠母夢祥雲覆其體妊十九月乃生¶
七𡻕猶不言忽有一道者過其門而丐焉卽從傍與語家人遂¶
驚道者曰道器也令其父教之讀書日誦千餘言將娶婦遂潛¶
往棲霞濱都觀請謁長春師過濰陽玉淸宮淸和尹公爲紹介¶
#<md:CK-KZ_JY295_03p093b>¶
<pb:YP-C_JY295_27yiji-03-0093b>¶
焉初號冲和後領河東道教事居純陽上宮又號九峯老人賜¶
號玄都廣道冲和眞人銘曰¶
淸逸之觀何隆隆乾坤淸氣公所鍾祥雲覆母身乃降道氣大¶
受超凡庸神仙宮府聊相從翛然遠引追喬松石壇月高曉露¶
濃滿庭花木春融融利名不到蓬萊中抗塵走俗嗟樊籠琴臺¶
千古遺高風自愧老筆銘新宮¶
　　
*** 增修華淸宮記¶
　　　@by參知政事陜西四川等路行中書省事商挺撰¶
始余從先大夫右司君宦遊長安道過華淸周行廊廡間因讀¶
唐宋以來名賢石刻其間興廢沿革炳然如在目前重樓延閣¶
#<md:CK-KZ_JY295_03p094a>¶
<pb:YP-C_JY295_27yiji-03-0094a>¶
層臺邃沼雖不迨承平盛時而規模制度宛然故在迨天兵南¶
下居民東遷所在宮觀例墮灰刼秦爲兵衝焚毁尤甚所謂華¶
淸者亦不免莽爲薉區矣𡻕癸丑奉命西來復過故宮意謂蕩¶
然無復向日及見其屋宇修整階序廓大爲殿者八曰三淸曰¶
紫微曰御容曰四聖曰三官曰列祖曰眞武曰玉女爲閣者二¶
曰朝元曰經藏爲湯所者二曰九龍曰芙蓉鐘鼓有樓靈官有¶
堂星壇雲室蔬圃水輪以次而具丹堊藻繪粲然一新若初未¶
毁而又有加焉者詰其故主宮趙志古等合辭言曰辛丑春先¶
師淸平老人趙公志淵自洺州從淸和宗師會葬祖庭還過驪¶
山四顧彷徨憫宮室之彫廢遂慨然以修復爲事乃命其徒剪¶
#<md:CK-KZ_JY295_03p094b>¶
<pb:YP-C_JY295_27yiji-03-0094b>¶
榛棘礱柱礎陶瓴甓勤垣墉於是四方道侶各執其藝來會宮¶
下鼓舞忻躍咸願薦力土木之功以時竟舉斜傾者起之腐敗¶
者易之破缺者完之漫漶者飾之又得太傅移刺公總管田公¶
輸貲助役相與翼成稍稍興葺僅見倫敘事未竟不幸先師捐¶
館命弟子張志靜主之無何張亦厭世志古等才謭力綿大懼¶
不任以墜宗緒自是脇不沾席食不甘味飢寒疾苦不以累其¶
業者逾十五年始克有成敢以記請庶徵石書辭俾先師之功¶
勤永有傳焉屬時多故辭未能也中統改元與平章廉公再被¶
隆委殿邦坤隅志古輩復以其師行實來謁且迫促前記余謂¶
秦中名山水多矣可取者唯華淸爲最闢門可以瞰淸渭登高¶
#<md:CK-KZ_JY295_03p095a>¶
<pb:YP-C_JY295_27yiji-03-0095a>¶
可以臨商於高甍巨棟綿亘盤鬱寒藤老樹蒙絡搖綴而漢唐¶
之離宮別館咸在焉斯則華淸之奇觀也前人述之備矣又况¶
東西奔走實當衝要而能潔齋館以待賓僚蓄芻藁以備傳客¶
饑者食之寒者隩之疲者休之小大畢慰其意咸充然若有所¶
得此其與時遷徙應物變化隨俗施事無所往而不宜者也向¶
非淸平玄應感人曷能新宮宇還舊觀非志古輩竭力盡悴曷¶
能勤堂構紹宗風而喑無一言是使師弟子之功冺默而不傳¶
也聊推次營造之始末俾刻諸石用紀𡻕月云時中統二年九¶
月日記¶
　　
*** 七眞傳序¶
#<md:CK-KZ_JY295_03p095b>¶
<pb:YP-C_JY295_27yiji-03-0095b>¶
　　　@by南至封龍山樵李冶仁卿撰¶
山車垂鈎不雕不幾之謂眞嬰啼孺慕與生俱生之謂眞上皇¶
之世一眞大全其化淵淵其俗平平標枝野鹿同歸自然物與¶
無妄夫何爲乎雖接子之或使亦季眞之莫爲已世旣下衰道¶
術幅裂一眞內潰萬僞𧥄𧥄猖狂恣雎謾讕佹僪剖姦劂詐沂¶
鄂太素於斯時也不有至人濟之無假之津返之邃古之宅則¶
日塡月積積習生常氓之蚩蚩將爲異物天可倚杵初不待千¶
𡻕之遼是故帝鴻世有廣成之救姬周世有混元之救戰國世¶
有南華冲虛之救而七眞繼踵曡爲近世之救所遇雖殊其爲¶
救一也自重陽始祖開眞筌於金源氏正隆大定之初長春老¶
#<md:CK-KZ_JY295_03p096a>¶
<pb:YP-C_JY295_27yiji-03-0096a>¶
仙翁眞風於我國朝啟運建極之際中間陶鑄羣生使之保合¶
太和各正性命蓋千萬數而俘鹵之餘齒凍餒之殘喘狴犴之¶
假息所以起尸肉骼膏枯已痛俾人蒙安樂之福者又莫得而¶
周知然則七眞之救世也眞叶上帝之心也上帝之愛民也眞¶
藉七眞之教也不然何爲天生聖皇出甯四海天生長春左右¶
大命相與聚精會神而同始共終哉長春上賓淸和勅藏之眞¶
常發揮之今而誠明布濩之則夫七眞之盛跡炳如日月在天¶
矣雖無文字纂述固不没没况傳贊精確仙語琅琅耶諸君敘¶
列曲折備盡然走復贅談其傍亦側聽陽阿從而和之耳乃若¶
虛舟靈風飄蕩變化日新之說此又玄中之玄走雖老尚獲一¶
#<md:CK-KZ_JY295_03p096b>¶
<pb:YP-C_JY295_27yiji-03-0096b>¶
漑之益詩云招招舟子人涉卬否人涉卬否卬須我友稽首誠¶
明母曰子非其人𡻕至元乙丑日序¶
　　
*** 送眞人于公如北京引¶
戊戌𡻕三月初吉北京司鑰萬戸烏公遣介紹抵長春奉玄纁¶
致書邀眞人洞眞老以矜式其國人旣可所請四月望日公復¶
躬親備車馬來逆僕聞洞眞甯海人自齠齓入道居關中五十¶
餘年里閈不一遊其苦節厲志行軰鮮儷潔行仁聲遠近著聞¶
正大間被中旨提點汴京中太一宮越壬辰大軍南渡燕京長¶
春宮諸耆宿莫不懸懸於懷後聞嚴行臺護歸東平莫不相慶¶
因至燕謁處順堂宮人懇留不獲南歸五年矣羽士服其精嚴¶
#<md:CK-KZ_JY295_03p097a>¶
<pb:YP-C_JY295_27yiji-03-0097a>¶
如奉神人都人瞻其容止如覩列仙一日命駕猿鶴爲之怨驚¶
松菊爲之寂寞眾設堅議以阻其行其信不可奪也至欲有以¶
力挽而俾不得去者僕曰至人兼善之心視斯世如一常以其¶
有餘補其所不足長春淸和留西堂李眞常主法席其餘耆德¶
不可槪舉比輟此老以及遠方正如海藏雖去一珠吾光無所¶
損施之他室照夜爲有餘矣又况白霫土厚人純勸善易入聞¶
道易行加之烏使君侯漕臺輩身先奉篲能致有德先覺以師¶
範之視變故俗如反掌耳或謂洞眞澹如白雲去往無心安能¶
規規語汝誨汝俾汝悠悠者果從其訓耶僕曰明月一出卽現¶
諸水月何期於水水亦不能逃夫月者大明以臨之至寂以感¶
#<md:CK-KZ_JY295_03p097b>¶
<pb:YP-C_JY295_27yiji-03-0097b>¶
之心領神受中有不能已者何事䂓䂓其間洞眞胸中自有明¶
月人性猶水天下一也何獨白霫之疑哉眾聞之雖其元老見¶
奪爲私弔復以君子所居者化爲兹道賀也於是相與開賓館¶
設祖席作歌詩餞送以寵其行張本引之且贈詩¶
眞人白霫行長官執其御富貴不敢驕熏鍊竊思預誰謂霧豹¶
隱忽與雲鴻翥祖餞何徘徊未忍別離遽煙柳望長亭茫茫正¶
飛絮¶
　　
*** 眞常李志常¶
臨岐執別春始歸桃花將盡柳花飛望中車馬健如疾何時再¶
見丁令威¶
#<md:CK-KZ_JY295_03p098a>¶
<pb:YP-C_JY295_27yiji-03-0098a>¶
　　又¶
心去意難留乘春賦遠遊秋風吹素髮猿鶴替人愁¶
　　
*** 定庵呉章¶
祖席相看手屢持東風無奈思依依慣聞玄鶴幽庭唳忽作仙¶
鳧獨自飛苑北佳遊何日再終南舊隱幾時歸因君喚起家山¶
興不覺臨風賦式微¶
　　
*** 馮翊馮志亨¶
古汴玄宮久住持眞仙無地不歸依水中一月隨方現天上孤¶
雲到處飛蕙帳夜寒添鶴怨祖庭春暖待師歸此行莫負關山¶
約早占終南冷翠微¶
#<md:CK-KZ_JY295_03p098b>¶
<pb:YP-C_JY295_27yiji-03-0098b>¶
　　
*** 河東段天常¶
華表千年鶴翩翩復舊遊遼天快空廓燕市謝淹留輕舉師先¶
得高飛我未由望窮雲海路不斷暮煙愁¶
　　
*** 終南山甘河鎭遇仙宮詩序¶
　　　@by太　原　虛　舟　道　人李鼎撰¶
雄雞一鳴六合出其昏闇薰琴一奏萬物遂其長養天下之事¶
有廣大至於充塞霄壤而感發之機初或起於毫末者何哉蓋¶
一物之細而至理之所寓實有不知所以然而然者存焉耳甘¶
之一水其用有如此者我重陽祖師之道其傳而當至於百千¶
萬世之無窮予不得而預言之始以正隆以來百年三四傳中¶
#<md:CK-KZ_JY295_03p099a>¶
<pb:YP-C_JY295_27yiji-03-0099a>¶
眾所同見者而觀之其出自門下登眞者自邱劉譚馬數師眞¶
以降不知其幾百千人其賴以生死肉骨者不知其幾千萬人¶
其宮觀不知其幾千百所凡顱圓趾方號物之靈者苟能撤胸¶
中之自蔽而向之莫不在大光明中隨求而隨給信乎其充塞¶
霄壤也原其始動之機實自此水遇二仙飲以一杯之力而發¶
之故洞眞眞人于公卽其地立其宮以志之也而洪儒鉅筆復¶
賦詩以美之天樂道人李公和甫請予爲序予乃爲之說曰水¶
之爲物自兩儀奠位之始人非水火不生活其濟世之用水又¶
居火之先是有利於世者莫過於水雖然此但水之常也物莫¶
不有常亦莫不有變變則神常則不必論變則有所論至論水¶
#<md:CK-KZ_JY295_03p099b>¶
<pb:YP-C_JY295_27yiji-03-0099b>¶
之變又於神與非神之間有不可測之理學道者不可不講也¶
謂水之神耶貪泉之水不能改夷齊之淸若之何而神謂水之¶
不神耶上池之水而能化扁鵲之醫若之何而不神予謂此神¶
化天運之機祖師本全之於未始有物之前伏而不發若有所¶
待一旦遇此可發之地鶴鳴子和自相感召莫之能禦是以有¶
今日之大也如曰不然自有此水以來其飲之者可勝計耶何¶
獨私於我祖師焉易曰神而明之存乎其人其斯之謂歟中統¶
辛酉𡻕上元日稽首載拜序¶
　　
*** 題甘河遇仙宮¶
　　　@by正奉大夫參知政事商挺撰¶
#<md:CK-KZ_JY295_03p100a>¶
<pb:YP-C_JY295_27yiji-03-0100a>¶
子房志亡秦曾進橋下屨佐漢開鴻基矻然天一柱要伴赤松¶
遊功成拂衣去異人與異書造物不輕付重陽起全眞高視仍¶
闊步矯矯英雄姿乘時或割據妄跡復知非收心活死墓人傳¶
入道初二仙此相遇于今終南下殿閣凌煙霧我經大患餘一¶
洗塵世慮巾車儻西歸擬借茅庵住明月淸風前曳杖甘河路¶
　　　
*** 陜西行中書省左右司郎中張𧗼上¶
樓閣崢嶸甘水濱重陽曾此遇天眞瓊漿一滌迷雲散醉眼初¶
開道日新遠別西秦勞玉趾徑歸東海釣金鱗存神過化如時¶
雨重與玄元繼後塵¶
　　　
*** 翰林待制孟攀鱗上¶
#<md:CK-KZ_JY295_03p100b>¶
<pb:YP-C_JY295_27yiji-03-0100b>¶
道源將啟寓眞筌會際因緣豈偶然雲本無心閑出岫珠由罔¶
象得成玄二仙秘訣歸親授一飲神機已默傳唯有善淵流派¶
遠紛紛滄海幾桑田¶
　　　
*** 京兆府學教授李庭上¶
湛湛溪流漬古苔仙眞相遇此徘徊一瓢玉液逡巡就七朶金¶
蓮次第開雲海難尋歸去路乾坤惟有刼餘灰只應華表千年¶
鶴會爲家山一再來¶
　　　
*** 陜西漢中道提刑按察使王博文上¶
才出山垠可濫觴派流至此便汪洋前滋琪樹七珠秀後長金¶
蓮萬朵芳勾漏莫誇丹井味南陽休詫菊潭香問津誰有重陽¶
#<md:CK-KZ_JY295_03p101a>¶
<pb:YP-C_JY295_27yiji-03-0101a>¶
志試酌淸泠正脉嘗¶
　　　
*** 宣授樞密院參議陳邃上¶
蒼髯如戟眼如冰凜凜丰標漢𡻕星應是老仙元有分更遭羽¶
客解通靈一瓢神糞開玄境萬古中原拜祖庭聞道刼餘糜爛¶
者多因此水救來醒¶
　　　
*** 翰林直學士中順大夫王利用上¶
外全乎人內全乎天白玉在石玄珠在淵海蟾一照重陽卽仙¶
道以水悟水乃道筌人勿自棄甘河有泉¶
　　　
*** 洛陽宰沂上¶
休羡曹溪一勺甘西江吸盡是空談遇仙橋下洋洋水正派元¶
#<md:CK-KZ_JY295_03p101b>¶
<pb:YP-C_JY295_27yiji-03-0101b>¶
來有指南¶
派出終南不少休源泉混混遍中州反涇合渭東歸海要向蓬¶
萊頂上流¶
未遇仙眞可奈何易牙有口謾蹉跎操瓢試向橋邊飲水味過¶
於酒味多¶
　　　
*** 翰林直學士知制誥姚燧上¶
終南山下甘泉水我挈瓶嘗井泉比如何仙翁酌飲人一唾世¶
上無醪醴是何濡軌不成川北流赴渭朝宗然東海相絶幾千¶
里餘波開七黃金蓮河之源委人不見味更幽眇人豈辨仙翁¶
乘雲能再來醉棄餘杯須一吮¶
#<md:CK-KZ_JY295_03p102a>¶
<pb:YP-C_JY295_27yiji-03-0102a>¶
　　　
*** 嘉議大夫安西路總管府尹李頍上¶
大道茫茫隔幾塵世途何處問迷津自從一飲天瓢水迴首西¶
風已悟眞¶
魏叟求仙萬死中長房何苦遇壺公爭如一滴甘河水便有超¶
凡入聖功¶
　　　
*** 安西路總管府同知王贇上¶
玄元遺教五千言萬古應難得正傳大道杳冥還有本至人遭¶
遇豈無緣堪嗟漢武空巡海可笑王喬浪學仙誰識終南山下¶
路一瓢甘水是眞筌¶
　　　
*** 安西路總管府判官寇元德上¶
#<md:CK-KZ_JY295_03p102b>¶
<pb:YP-C_JY295_27yiji-03-0102b>¶
布衣落託酒錢麤曾遇仙翁倒玉壺鉛汞有蒙傳祕訣聖凡從¶
此頓殊途消冰作水元非異點鐵成金信不無千古甘河河上¶
路紅塵擾擾嘆吾徒¶
　　　
*** 安西王府說書劉汾題¶
何人畫仙翁醉飲甘河水重陽豐骨變四海玄風起東有丹陽¶
師心從祖庭死長春抱奇氣佐命猶壁壘大教開全眞向慕風¶
草靡全眞有眞樂將相安足擬鬱鬱三神宮分據如鼎峙人間¶
此水在此意能有幾憶昔臨河堤淸映石齒齒雲雷鼓前浪妄¶
意圖染指後派更雄深仰慙天樂子¶
　　　
*** 長安客喬在上¶
#<md:CK-KZ_JY295_03p103a>¶
<pb:YP-C_JY295_27yiji-03-0103a>¶
樓觀森羅紫極雄仙眞去後彩霞空不緣一酌簞瓢水誰解千¶
年五祖功金闕儼遺泰甸月石壇高起漢陵風殷勤重展三薰¶
敬復許驂鸞會故宮¶
　　　
*** 陜西興元等路教門提點何道甯上¶
重陽師祖遇純陽秘訣初傳大地香海上七株琪樹秀世間萬¶
朵玉蓮芳天人混合同三昧薪火圓融共一光滾滾甘河東未¶
已了知源遠派流長¶
　　　
*** 夷門天樂道人李道謙上¶
萬疊晴嵐倚碧空紫雲深鎖遇仙宮三山飛劍人歸後四海全¶
眞道化洪夢斷鶴鳴丹井露醮餘旛舞石壇風世間萬朵金蓮¶
#<md:CK-KZ_JY295_03p103b>¶
<pb:YP-C_JY295_27yiji-03-0103b>¶
秀盡出甘泉灌溉功¶
　　　
*** 前諸路道教提舉衞致夷上¶
開張道運發天機邂逅眞人若有期紫極寶圖陰付授玄元神¶
鼎重扶持陶君謾訝遷都水扁鵲虛勞飲上池一自甘濱遭際¶
後仙風弘衍遍華夷¶
　　　
*** 安西路道門提點孫德彧上¶
鄭圃南華去不還猶龍心法失眞傳道微千古傷分裂天挺重¶
陽出大全甘水降神冥海外至人相契赤明前誰知一醉玄風¶
起吹綻黃金萬朵蓮¶
　　
** 後序¶
#<md:CK-KZ_JY295_03p104a>¶
<pb:YP-C_JY295_27yiji-03-0104a>¶
　　　@by門人建安張好古撰¶
紀錄之作多矣雖復窮今極古波委雲集而事或繁冗言必瑣¶
細識者病焉吾師天樂眞人自養浩祖庭典教秦蜀應事接物¶
之暇每以著述爲心獨念重陽祖師開化以來教法如此其盛¶
其出自全眞門下者名師耆德項背相望仙鄉道館什百爲耦¶
金石之所載莫不流芳於無窮然大而天下遠而四方人固罕¶
得而徧窺之也乃因所厯遇有當世名賢所修之文親手抄錄¶
若道行若宮觀其爲碑記傳贊凡九十餘篇皆事跡超邁辭章¶
雄雅足以取信於天下後世者裒爲一編目之曰甘水仙源錄¶
蓋甘水者祖師遇眞之地仙源者全眞正派之傳是編之作亦¶
#<md:CK-KZ_JY295_03p104b>¶
<pb:YP-C_JY295_27yiji-03-0104b>¶
猶道學諸公所著伊洛淵源之謂其取名也甚宜矣近方鋟梓¶
以廣其傳予小子忝任校讎之責自夏及冬首尾厯二十有六¶
旬有六日工旣訖功復以後序見命予思師之用心其所以扶¶
植玄綱弘揚祖道誠非小補使有志之士新獲覩是書不惟有¶
以知前人功業之盛又固足以見諸儒信與之公不出戸庭而¶
玄元之心法求之有餘師矣源流靡已何代無人後之視今焉¶
知不如今之視昔嗣而緝之庶幾斯傳之不朽也𡻕在己丑冬¶
至後六日拜手稽首謹書¶
¶
重刻甘水仙源錄卷之十¶
