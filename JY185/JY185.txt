#-*- mode: org; -*-
#+EXPORT_ID: JY185
#+TITLE:瓊琯白真人集 Qiongguan Bai Zhenren Ji
#+WITNESS: JYE CK-KZ
#+BASEEDITION: YP
<pb:CK-KZ_JY185_01p001a>¶
* 瓊琯白眞人集序¶

廣成子告黃帝曰：『無勞爾形，無搖爾精，乃可以長生。』言玉液煉¶
已者祖之。有曰：『至陽赫赫，至陰肅肅。肅肅發乎天，赫赫發乎地。』¶
言金液煉形者祖之。玉液爲始終日用工夫，金液則一時半刻¶
妙術。了性了命，更無他道。黃帝闡其祕則有《陰符》，柱下暢其旨¶
則有《道德》，伯陽殫其藴則有《參同》，平叔吐其術則有《悟眞》。至是¶
而性命之學發露無餘矣。自後平叔授之石得之，石授之薛道¶
源，薛授之陳泥丸，而眞人之道乃受於泥丸先生者。相傳次第¶
何其眞的哉。眞人名玉蟾，號瓊琯，世爲福之閩淸人。大父董教¶
瓊州，而眞人生於瓊。天資聰敏，髫齓時卽能背誦五經，及長文¶
<pb:CK-KZ_JY185_01p001b>¶
思汪洋，頃刻數千言立就。然其長篇大牘，弄翰戲語，無非發明¶
性命之學也。予游留都遇一異人，得聞眞人煉已煉形之說。又¶
游臨江遇一道者，得傳眞人洞眞雷法之書。而臨之閣皂玉笥¶
二名勝，則又眞人遊寓最久之處，序記詩歌爲多。因而窮捜廣¶
訪，凡散見於誌籍者，會爲一帙，朝夕究悟，而陰符諸書性命之¶
祕旨大都洩於其中矣。是道也，人人有之。果能積養精氣淸靜¶
無爲以立其基，窮彼至陽至陰之原，得先天眞一之氣以爲其¶
母，抱元守一九轉大還以純其功，則由眞人而直遡廣成不難¶
矣。雖然觀前後快活歌而見眞人求道之苦，觀《煉丹不成》詩而¶
見眞人用功之難，不從苦難處大做一番，而欲以沈酣富貴之¶
<pb:CK-KZ_JY185_01p002a>¶
身，紛紜利欲之念，妄希意於此道也，不猶適燕而抵粤哉。予持¶
眞人集游閩中，詢知眞人世家閩淸，自喜曰：『何其有緣如是。』同¶
寅林邦瑞丈潮人，爲眞人鄕後進，素有志於性命之學者，因托¶
其校正而付之梓。旹萬厯甲午年端陽日，龍沙會中式首座，粤¶
地教宗會稽泰甯何繼高書。¶
¶	
<pb:CK-KZ_JY185_01p003a>¶
白玉蟾真人像¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY185_01p003b>¶
走入混沌竅，撥轉玄機，奪得造化符，天地悉皆歸。(䧅)自從騎¶
鶴上天去，斯道萬古無人知。¶
¶	
¶	
¶	
¶	
¶	
¶	
¶	
¶	
<pb:CK-KZ_JY185_01p004a>¶
* 瓊琯白眞人集¶
　目錄¶
　賦¶
　　金液大還丹賦¶
　　龍虎賦¶
　　孏翁齋賦¶
　　紫元賦¶
　　懷山樓賦¶
　　鶴林賦¶
　序¶
<pb:CK-KZ_JY185_01p004b>¶
　　太上九天雷霆大法琅書序¶
　　蟄仙菴序¶
　　松巖序¶
　　䝉菴序¶
　　送朱都監入閩序¶
　　鏡溪序¶
　　寒松序¶
　　琴樂序¶
　詩五言古¶
　　白蓮詩¶
<pb:CK-KZ_JY185_01p005a>¶
　　煉丹不成¶
　　金液大還丹¶
　　暮雲辭¶
　　黃葉辭¶
　　公無渡河¶
　　長行歌¶
　　贈秦止齋¶
　　秋霄辭六首¶
　　妾薄命¶
　　贈李道士謁仙行¶
<pb:CK-KZ_JY185_01p005b>¶
　　贈鶴林¶
　　孤鶴辭¶
　　少年行¶
　　病起¶
　五言律¶
　　梅窗¶
　　張進甫靜寮¶
　　立秋有感¶
　　大霄觀風竿軒¶
　　舒嘯¶
<pb:CK-KZ_JY185_01p006a>¶
　　白雲菴¶
　　順昌卽事¶
　　景泰晚眺¶
　　春日詞¶
　　泊頭圓照堂¶
　　海豐道中¶
　　卽事寄紫元¶
　　五更解酲梅竹之間排體¶
　　再會薛黃庭¶
　　春日道中¶
<pb:CK-KZ_JY185_01p006b>¶
　　舟中遣興二首¶
　　贈潘高士二首¶
　五言絕句¶
　　雷恬眞小隱送春¶
　　旅邸睡起¶
　　題仙巖無塵軒¶
　　詠四仙四首¶
　　題棘隱壁三首¶
　　有懷聶尉五首¶
　　徐道士水墨屏四首¶
<pb:CK-KZ_JY185_01p007a>¶
　　許旌陽故宅¶
　　寶慈寺¶
　　玉艷亭卽事五首¶
　六言詩¶
　　題丹晨書院壁¶
　　冬夜巖居二首¶
　　偶成¶
　　午睡¶
　　呈孏翁六首¶
　詩七言古¶
<pb:CK-KZ_JY185_01p007b>¶
　　淸勝軒夜話¶
　　夜宴淸勝軒醉吟呈¶
　　題淸勝軒壁¶
　　再題淸勝軒¶
　　仙巖金仙闕¶
　　慵菴¶
　　題三淸殿後壁¶
　　題丹樞先生草菴¶
　　題趙太虛畫竹石¶
　　題畫魚者¶
<pb:CK-KZ_JY185_01p008a>¶
　　郭承務蘆雁¶
　　詠雪于淸虛堂¶
　　純陽會¶
　　贈城西謝知堂時通¶
　　端午述懷¶
　　仙巖行¶
　　燕巖行¶
　　胡東原香錦亭¶
　　飛仙吟贈留紫元¶
　　聽趙琴士鳴絃¶
<pb:CK-KZ_JY185_01p008b>¶
　　贈方壺高士¶
　　贈蓬壺丁高土琴¶
　　謁仙行贈萬書記¶
　　題仙槎寄呈王侍制¶
　　一覽亭¶
　　飛仙吟送張道士¶
　　可惜¶
　　筆架山¶
　　挹爽¶
　　拙菴¶
<pb:CK-KZ_JY185_01p009a>¶
　　詠雪于淸虛堂火閣¶
　　悲秋辭¶
　　永州花月樓¶
　　景德觀枕流¶
　　聞鶴嘆¶
　　觀魚歌¶
　　題葛繡香園¶
　　㝠鴻辭¶
　　有所思¶
　七言律¶
<pb:CK-KZ_JY185_01p009b>¶
　　題淸虛堂¶
　　初見孏翁二首¶
　　賦呈孏翁二首¶
　　薄暮抵孏齋[酉*喿]酕至醉遲明有詩¶
　　贈王太尉¶
　　復盧艮菴韻¶
　　題翛然軒¶
　　和葉宰韻題震無咎齋¶
　　立秋有懷陳上舍¶
　　夢中得五十六字¶
<pb:CK-KZ_JY185_01p010a>¶
　　胡中隱菴中偶題¶
　　寓息菴送春¶
　　胡子嬴菴中偶題¶
　　贈天臺老樊¶
　　贈吳草裘¶
　　寄蘇侍郎¶
　　天開畫樓圖¶
　　贈危法師¶
　　游楊梓巖¶
　　燕巖遊罷與巖主話別¶
<pb:CK-KZ_JY185_01p010b>¶
　　題舒氏難老亭二首¶
　　贈琴客陸元章¶
　　題棲仙館¶
　　雨中題旅館¶
　　怡齋¶
　　天谷菴¶
　　降眞室¶
　　題慵菴盧副宮¶
　　盧叔裕淸貧軒¶
　　劣隱¶
<pb:CK-KZ_JY185_01p011a>¶
　　思薇堂¶
　　題上淸法堂壁¶
　　太虛堂¶
　　三華院還丹¶
　　送江子恭三首¶
　　送張太師¶
　　贈杜省元¶
　　淡菴倪淸父¶
　　倪敬父柯山¶
　　酬蔣知觀所惠詩¶
<pb:CK-KZ_JY185_01p011b>¶
　　讚鐘¶
　　靖通菴¶
　　澹菴¶
　　假山¶
　　美周都監禱雨駿¶
　　別句呈庚契吳高士¶
　　䝉谷¶
　　題西軒壁¶
　　贈趙縣尉¶
　　贈趙翠雲¶
<pb:CK-KZ_JY185_01p012a>¶
　　贈雷恬眞¶
　　題天慶觀¶
　　題嶽祠¶
　　題紫芝院¶
　　景泰山送友人¶
　　嘉定甲申潤月五日輓歌¶
　　見浙翁琰禪師¶
　　奏章歸¶
　　題迎仙堂¶
　　述翠虛眞人安樂法¶
<pb:CK-KZ_JY185_01p012b>¶
　　羅適軒淨明軒¶
　　丹詩¶
　呈萬菴十章¶
　　歸山¶
　　採藥¶
　　爐鼎¶
　　火候¶
　　沐浴¶
　　温養¶
　　脫胎¶
<pb:CK-KZ_JY185_01p013a>¶
　　金丹¶
　　沖舉¶
　　參同¶
　　謝鶴林見訪¶
　　悟空寺¶
　　黃巖舟中¶
　　玉壺睡起¶
　　山中¶
　　醉裏¶
　　次黃提刑雪韻¶
<pb:CK-KZ_JY185_01p013b>¶
　　筆架山¶
　　梧州江上夜行¶
　　積翠樓¶
　　希夷堂¶
　　題潛菴¶
　　題玉龍宮壁¶
　　贈余先生¶
　　潮陽謁靈山大顚禪師¶
　武昌懷古十詠¶
　　南樓¶
<pb:CK-KZ_JY185_01p014a>¶
　　黃鶴樓¶
　　赤壁¶
　　吳王宮¶
　　靈竹寺¶
　　奇章臺¶
　　江漢亭¶
　　鸚鵡州¶
　　西塞¶
　　南浦¶
　　歸雁亭¶
<pb:CK-KZ_JY185_01p014b>¶
　　席上偶成呈主簿兄¶
　　題棲雲堂¶
　　呼喚體自述¶
　　張子衍爲至德知觀鄢沖眞求詩¶
　　送蜀李道士¶
　　舟行適興¶
　　淸聽堂¶
　　大都督制侍方巖先生召彭白飮於州治之春野亭因和¶
　　　蘇子美韻¶
　　題天甯寺海月亭¶
<pb:CK-KZ_JY185_01p015a>¶
　　柳塘送春¶
　　賦月同鶴林酌別奉似紫瓊友¶
　　舟行西湖詩贈諸友¶
　　梅花二首寄呈彭吏部¶
　　有贈¶
　七言絕句¶
　　曲肱詩二十首¶
　　題棲鳳亭四首¶
　　題胡運幹別墅二首¶
　　詠韓湘¶
<pb:CK-KZ_JY185_01p015b>¶
　　孤螢¶
　　題武夷五首¶
　　題鄭通妙方之¶
　　九曲雜詠九首¶
　　九曲棹歌十首¶
　武夷有感十一首¶
　　春¶
　　夏¶
　　秋¶
　　冬¶
<pb:CK-KZ_JY185_01p016a>¶
　　曉¶
　　暮¶
　　行¶
　　住¶
　　坐¶
　　卧¶
　　結末¶
　　題精舍¶
　　詠雪¶
　　題凝閣¶
<pb:CK-KZ_JY185_01p016b>¶
　　贈黃亭虞丈¶
　　贈陳孔目¶
　　贈陳先生三首¶
　　龍井¶
　　金雞洞龍潭¶
　　華陽吟三十首¶
　　示如淨講主¶
　　盤雲二首¶
　　戲鶴林¶
　　次韻王將仕¶
<pb:CK-KZ_JY185_01p017a>¶
　　示周道士¶
　　贈詩仙¶
　　題光孝觀¶
　　贈藍琴士三首¶
　　淸靜經¶
　　卧雲¶
　　黃仙菴字謎¶
　　寄王察院二首¶
　　菜羹¶
　　扇¶
<pb:CK-KZ_JY185_01p017b>¶
　　中秋月¶
　　舟行¶
　　上淸宮方丈後序¶
　　贈吳道士¶
　　贈何道士¶
　　贈張知堂¶
　　贈雲谷孔全道¶
　　贈葆元¶
　　贈薛氏繩歌¶
　　贈薛氏振歌¶
<pb:CK-KZ_JY185_01p018a>¶
　　與趙寺丞¶
　　題潘察院竹園壁¶
　　墨竹¶
　　問子規¶
　　枯松¶
　　羅浮山上過鐵橋¶
　　招賢道士¶
　　秋思¶
　　徐仙¶
　　憶西湖¶
<pb:CK-KZ_JY185_01p018b>¶
　　祈雨伏虎菴¶
　　龍虎山祈雨早行有作¶
　　漁舍¶
　　午頓¶
　　榻菴方高士與同散步二首¶
　　憶鶴¶
　　朝斗¶
　　閩中曉晴賞牝丹¶
　　鶯¶
　　水村吟務¶
<pb:CK-KZ_JY185_01p019a>¶
　　梅花醉夢¶
　　冬夕酌月¶
　　題棲鳳亭三首¶
　　觀物二首¶
　　行春辭九首¶
　　夏日遣興三首¶
　　山歌三首¶
　　農歌¶
　歌¶
　　南岳九眞歌¶
<pb:CK-KZ_JY185_01p019b>¶
　　畫中眾仙歌¶
　　雲遊歌二首¶
　　快活歌二首¶
　　必竟凭地歌¶
　　安分歌¶
　　茶歌¶
　　大道歌¶
　　祈雨歌¶
　　木郞祈雨咒¶
　　武夷歌¶
<pb:CK-KZ_JY185_01p020a>¶
　　西林入室歌¶
　　萬法歸一歌¶
　曲¶
　　滿江紅(詠武夷)¶
　　念奴嬌(詠雪)¶
　　水調歌(詠茶)¶
　　水調歌十首¶
　　水調歌頭(修煉)¶
　　沁園春(修煉)¶
　　沁園春(贈胡葆元)¶
<pb:CK-KZ_JY185_01p020b>¶
　　滿庭芳二首(修煉)¶
　　酹江月(冬至贈胡胎仙)¶
　　水調歌頭¶
　　又二首(丙子七月十八日得雨午後大風起因而有感)¶
　　又(石知院生日)¶
　　滿江紅¶
　　阮郞歸(舟行卽事)¶
　　山坡羊四首¶
　　蘭陵王¶
　　又(題筆架山)¶
<pb:CK-KZ_JY185_01p021a>¶
　　沁園春(寄鶴林)¶
　　又(贈胡葆元)¶
　　又(題桃源萬夀宮)¶
　　十二時(鶴林靖作)¶
　　瑞鶴仙¶
　　喜遷鶯(鶴林靖偶作)¶
　　滿江紅(別鶴林)¶
　　永遇樂¶
　　又(寄鶴林靖)¶
　　賀新郞(懷仙樓)¶
<pb:CK-KZ_JY185_01p021b>¶
　　酹江月(春日)¶
　　促拍滿路花(和純陽韻)¶
　　卜筭子(景泰山次韻東坡三首)¶
　　蝶戀花¶
　　沁園春(送王侍郞帥三山)¶
　　又¶
　　又(贊呂公)¶
　　水龍吟¶
　　又(採藥徑)¶
　　祝英臺近¶
<pb:CK-KZ_JY185_01p022a>¶
　　菊花新九首¶
　　水調歌五首¶
　　模魚兒(夀傅樞閣中李夫人)¶
　　瑤臺月¶
　　桂𣏽香¶
　　賀新郞¶
　　又(雪)¶
　　一翦梅(贈紫雲友)¶
　　酹江月(西湖)¶
　　行香子(題羅浮)¶
<pb:CK-KZ_JY185_01p022b>¶
　　八六子(戲攺秦少游詞)¶
　　鷓鴣天二首¶
　聯句¶
　　盱江舟中聯句¶
　　疎山舟中聯句¶
　　雪窗聯句¶
　　燈花聯句¶
　　櫂歌聯句¶
　　戲聯食𩻣體取其骨糜肉化之義¶
　　戲聯疊韻體¶
<pb:CK-KZ_JY185_01p023a>¶
　　戲聯回文體¶
　　夜船與盤雲聯句回文¶
　　潘紫巖與余賦雪約不得用色數并實字及比喻¶
　　疊字招隱¶
　　紫溪偶成回文體¶
　　集句贈王秀才¶
　篇¶
　　鶴林問道篇上¶
　　鶴林問道篇下¶
　碑¶
<pb:CK-KZ_JY185_01p023b>¶
　　有宋廬山養正先生黃石仙遊碑¶
　題¶
　　題無上九霄玉淸太梵紫微仙都雷霆玉經¶
　　題張紫陽薛紫賢眞人像¶
　　題周圓通笊籬歌¶
　辭¶
　　讚救苦經辭¶
　跋¶
　　跋上淸靈樞山雷火雲祕法¶
　記¶
<pb:CK-KZ_JY185_01p024a>¶
　　玉隆宮會仙閣記¶
　　閣皂山崇眞宮昊天殿記¶
　　心遠堂記¶
　　牧齋記¶
　　武夷重建止止菴記¶
　　遊仙巖記¶
　　雲窩記¶
　　駐雲堂記¶
　　橘隱記¶
　　棘隱記¶
<pb:CK-KZ_JY185_01p024b>¶
　　常寂光國記¶
　　湧翠亭記¶
　　詔建三淸殿記¶
　　羅浮山慶雲記¶
　　日用記¶
　　南康軍成蹊菴記¶
　　筆架山雲溪閣記¶
　　隆興府麻山北洞道院記¶
　　玉隆萬夀宮雲會堂記¶
　　靜勝堂記¶
<pb:CK-KZ_JY185_01p025a>¶
　文¶
　　屏睡魔文¶
　　道學自勉文¶
　　東樓小參文¶
　　冬至小參文¶
　　勸道(一作白日銘)¶
　　隱山文¶
　　道堂戒論文¶
　說¶
　　無極圖說¶
<pb:CK-KZ_JY185_01p025b>¶
　　五寶說¶
　　夢說¶
　　良菴說¶
　　醫癰癤序¶
　論¶
　　修仙辨惑論¶
　　谷神不死論¶
　　陰陽昇降論¶
　　玄關顯祕論¶
　經¶
<pb:CK-KZ_JY185_01p026a>¶
　　烏兎經¶
　　鈎鎖連環經¶
　　丹房法語¶
　頌¶
　　鶴林傳法明心頌二首¶
　　狗子佛性頌¶
　銘¶
　　慵菴銘¶
　　日損銘¶
　偈¶
<pb:CK-KZ_JY185_01p026b>¶
　　金剛經偈(寄示西林總長老)¶
　　喜無憂求偈¶
　　爲禪悟翦髮偈¶
　　鄭天谷寫神隨喜說偈¶
　表章疏語¶
　　贈知宮王南紀洞章¶
　　法曹陳過謝恩奏事朱章¶
　　懴謝朱表¶
　　表奏法壇傳度首過謝恩朱章¶
　　雷府奏事議勳丹章¶
<pb:CK-KZ_JY185_01p027a>¶
　　爲武夷道眾奏爲傳法謝恩醮詞¶
　　化冥君簥衣疏¶
　　化畫應緣功德疏¶
　　化修造精舍疏¶
　　緣化度牒疏¶
　　會眞堂疏¶
　　結誥疏¶
　書¶
　　謝張紫陽書¶
　　謝仙師寄書詞¶
<pb:CK-KZ_JY185_01p027b>¶
　贊¶
　　厯代天師贊三十二首¶
　　知宮王琳甫贊¶
　　管轄陳君綠雲先生像贊¶
　　靖虛先生贊¶
　　塑朱文公遺像¶
　　贊文公遺像¶
　　高祖聖師天臺紫陽眞人贊¶
　　曾祖聖師眞一還源眞人贊¶
　　師祖雞足紫賢眞人贊¶
<pb:CK-KZ_JY185_01p028a>¶
　　先師翠虛泥丸眞人贊¶
　　先生自贊¶
　　李伯陽贊¶
　　沖虛侍宸王文卿像贊¶
　　天師侍晨追封妙濟眞人林靈素像贊¶
　　許旌陽贊¶
　　黃風子贊¶
　　許紫沖求眞容贊¶
　　種桃齋冩神贊¶
　　周伯神喜神贊¶
<pb:CK-KZ_JY185_01p028b>¶
　　倪梅窗喜神贊¶
　　頤菴喜神贊¶
　　隸軒眞贊¶
　　潘龍游喜神贊¶
　　薛直嵗喜神贊¶
　　郭信叔喜神贊¶
　　醉作觀音像仍爲書贊¶
　　布袋和尙贊¶
　　穢跡贊¶
　　戲作墨竹二本贈鶴林因爲之贊¶
<pb:CK-KZ_JY185_01p029a>¶
　傳¶
　　旌陽許眞君傳¶
　　許眞君後傳¶
　　逍遙山羣仙傳¶
　　吳猛¶
　　陳勳¶
　　周廣¶
　　曾亨¶
　　時荷¶
　　甘戰¶
<pb:CK-KZ_JY185_01p029b>¶
　　施岑¶
　　彭抗¶
　　眄烈¶
　　鍾離嘉¶
　　黃仁覽¶
　　蘭公¶
　　諶姆¶
　　松風集序(以下附錄)¶
　　紫元問道集序¶
　　廬山集序¶
<pb:CK-KZ_JY185_01p030a>¶
　　跋修仙辨惑論序¶
　　跋鶴林問道集¶
　　跋鶴林紫形問道集¶
　　跋陳泥丸眞人翠虛篇¶
　　瓊山番陽事跡¶
　　詩贈瓊山高人　山澤道人李訦¶
　　奉和瓊山白逸人見寄詩韻　廬陵楊長孺¶
　　又奉謝瓊山白逸人惠草書千文字¶
　　奉題楊伯子贈白瓊山詩後　方巖王居安¶
　　瓊山先生歸自羅浮三詩言心　紫巖潘公筠¶
<pb:CK-KZ_JY185_01p030b>¶
　　又贈別瓊山先生¶
　　潘公筠不敢放世俗寒暄之敬輒賦明月一篇寄呈瓊山¶
　　　先生¶
　　敬次白眞人沁園春韻　方巖老圃¶
　　潘狀元上瓊山書¶
　　待制李侍郞書¶
　　華文楊郞中劄子¶
　　福師王侍郞劄子¶
　丹訣¶
　　金丹火候訣¶
<pb:CK-KZ_JY185_01p031a>¶
　　金丹大藥訣¶
　　金鼎金丹圖¶
　　神室嬰兒圖¶
　　偃月爐三關圖¶
　　刀圭玄牝圖¶
　　攢簇五行圖¶
　　和合四象圖¶
　　性命眞土圖¶
　　四象之圖¶
　　天地交乾圖¶
<pb:CK-KZ_JY185_01p031b>¶
　　日月合璧圖¶
　　陰陽參同七鑑¶
　　丹法參同十九訣¶
　　丹法參同三十對偶¶
　　丹法參同二十貫穿¶
　　造物圖¶
　　龍虎圖¶
　　金液還丹圖¶
　　仙化圖¶
　　天機圖¶
<pb:CK-KZ_JY185_01p032a>¶
　　六要口訣¶
¶	
<pb:CK-KZ_JY185_02p001a>¶
@fw1重刋道藏輯要¶

* 　瓊琯眞人集¶

宋海南白玉蟾著¶

** 　賦¶

*** 　　金液大還丹賦¶
身木欲槁，心灰已寒。願飛昇於玉闕，必修煉於金丹。乾馬坤牛，¶
衞丁公於神室，坎烏離兔，媒姹女於眞壇。綘闕散郞，淸朝閑士。¶
使扶桑靑龍，奮翅出火；華嶽白虎，飛牙入水。天爐地鼎，三關造¶
化之樞機；月魄日魂，一掬陰陽之精髓。鉛裏藏土，汞中産金。龜¶
乃子爻，蛇乃午象，兔爲卯畜，雞爲酉禽。四象五行，不離乎戊；三¶
<pb:CK-KZ_JY185_02p001b>¶
元八卦，當資厥壬，朝旣屯，暮旣䝉，六爻有象；夜必復，晝必姤，萬¶
物無心。由是三性會合，攢簇元宮；二氣昇降，盤旋黃道。惟一味¶
水銀，纔變黑玉；故七返朱砂，乃成紅寶。朱橘瓊榴，交棃火棗。普¶
天白雪，翩翻紫府之淸飈；滿院黃花，隱映丹田之瑞草。吾知夫¶
抽添何物，採取何色；生殺有戸，圓缺有時。以浮沉爲淸濁之本，¶
以間隔明動靜之機。養正以抱一，持盈而守雌。舉世無人，能達¶
此者；終日兀坐，不知所之。恩生害，害生恩，房躔見昴；主中賓，賓¶
中主，斗度囘箕。嘗謂大道無言，内丹非術。玄珠乘象，而陰裏包¶
陽德；嬰兒結胎，而雄中含雌質。君臣之間，先後悔悋；夫婦之外，¶
存亡吉凶。丁位之心，癸位之張，甲宮之女，庚宮之畢。刑德生旺，¶
<pb:CK-KZ_JY185_02p002a>¶
雖有否泰；沐浴潛藏，初無固必。藥材斤兩，東西南北以歸中；火¶
候城池，二八九三而如一。如是則鵲橋河車，百刻上運；華池神¶
水，四時逆流。榮衞寒温，而鶉火鬼井；精神衰旺，而玄枵斗牛。子¶
毋函蓋，身化心化；兄弟塤箎，福修慧修。六畫動爻，見晦朔弦望¶
之變；二至攺度，有蝗蟲水旱之憂。眞人宇宙妙縱橫，溪山歸掌¶
握。左軍右軍，自古仁義；大隱小隱，從今宮角。風悄悄，月娟娟，片¶
雲孤鶴，而長嘯一聲，編書以遺後學。¶

*** 　　龍虎賦¶
奇哉九轉金液，七返大還丹，誠神氣之陀羅兮，性命之眾甫；擎¶
阿耨之元兮，職達摩之華勳；身砂而心汞兮，出日而入月；靑龍¶
<pb:CK-KZ_JY185_02p002b>¶
白虎朱雀兮，熒惑居癸而漭𣺌；位丙綘宮天子兮，御黃庭之奥¶
壼；慈兮悲兮，威惠而武文；天一坎地二離兮，乾坤互南北；眞鉛¶
先天之氣兮，可爲七十二石之冠；剛弱中外而雌雄調理兮，金¶
火含受金水之事；初九未神變兮，天心抱陽和；木汞生東辰之¶
體兮，金精長西戌之胚；巽畢復而乾畢剝兮，春秋而仁義，冬夏¶
而界度；亶婁上下釜兮，砂汞所配；感之神室張虛危翼兮，金不¶
綻而主不輕；潛藏飛躍兮，往來上下無爻位；而歸乎太極兮，以¶
包囊泉石；有無隱顯兮，水金爲丹；本日精滅坎離兮，浮沉而消¶
息；金公索坎實兮，姹女叩離虛；金戮木而水殄火；黃帝竪旗於¶
金鄕兮，金木火化爲明窻塵；混沌之金火兮，實精終一九；一斤¶
<pb:CK-KZ_JY185_02p003a>¶
十六兩兮，三百八十有四銖；震爻膺陽籙兮，水翠玄而金赭黃；¶
山河大地以凝虛兮，精液混丹砂而融眞；黑鉛變素朱汞瑩碧¶
兮，金華鴻濛而洞虛；水一火二而土五兮，濡英金而飛精；水天¶
地至精兮，以戊己運天符；十二斗樞而十二鍾律兮，流汞日之¶
魂黃金月之魄；玄圖未漸剝兮，陽精爲畢方之父；坤變震於初¶
而變兌於再兮，日月旣合璧而上弦平如繩；三五三陽旣圖兮，¶
圓明現東甲；蟾蜍視卦節兮，兔魄吐生光；乾初變於巽再變於¶
艮兮，月明辛而現丙；周迴五六而東北喪朋於乙地兮，土於水¶
金和爲液而復象；蟬雷震神室兮，中五運而外八卦；陰符陽火¶
兮，六旬化雞子而五嶽峙潛樞頂；乾金而踵坤水兮，陰陽禀自¶
<pb:CK-KZ_JY185_02p003b>¶
然而中和；流素津靈戶黑鉛鍊眞土兮，泉窟白金土水銀；亥末¶
陽動而曦馭行南陸兮，五星連珠而金砂呼吸日月之遲速；紫¶
微十六華蓋星兮，三臺攝調燮之星以責統錄；日火合五行之¶
精兮，練中宮之土月；金受六律之紀兮，入北方之水；火是藥之¶
父母兮，藥是火之子孫；水土金兮，六十日先後存亡；金汞抵角¶
兮，鼎室抗衡土；母召四方之和兮，乾動應三光；金火精氣而光¶
耀一室兮，河水涸而火殞；龍虎之氣相交兮，金木之情契合；情¶
性交結兮，温養子珠；水者玄華而土者金母兮，丹室結流珠，而¶
黃黑混水土之元精；紫華敷腴而黃液蕩漾兮，神藥未遂；金生¶
水鍊鉛爲白金兮，白金爲神室；神室有金水兮，火色變凝而黃¶
<pb:CK-KZ_JY185_02p004a>¶
轝；水火凝中府兮，金液不飛；火灼金華兮，輕煙薄霧；以寂白金¶
爲有而火氣爲無兮，鍊汞北神；兩虛無兮，水火抱粹；而日月懷¶
冲黑鉛兮，金精玄水而包坎汞；黃芽現白蕊兮，紅苞；金爲水母¶
兮，華池泛眞，素壇爐鼎竈有神室而委曲；關隄金土合汞兮，自¶
然而神化矣。¶

*** 　　孏翁齋賦¶
眉山蘇森老於嬾，以『嬾翁』名其齋，翁其眞嬾耶？雖曰鷗不入鴛¶
鴻也，其如蒼生觖望，何吾聞翁兒時不甚嬾也。以黃絹鞭心，以¶
靑衫結髮，以勳業覽鏡以文章鑒鋒，折旋俯仰於周孔之間，軒¶
昻軼蕩於韓柳之外。彼時黔黎見翁者，以手爭指，以目爭覩，皆¶
<pb:CK-KZ_JY185_02p004b>¶
有望吾嬾翁以禹皋爲心也。今何爲其嬾乎？一斑未露而仕意¶
已飽，儒林煙薄，學海波寒，豈不孤朝簪拭目之望。自嘉泰間，牧¶
筠陽時，翁旣乞祠，逮作衡陽侯，復有武夷歸隱之請，蓋翁無心¶
於仕，而宧情如秋，故於縉紳間，無苞苴從臾之欲，所以龍蟠而¶
不雨也。翁今已過於從心之一年，宜乎？猶嬾於前，而投閑終老¶
於雲水堆中矣。翁有金華之浮，家卽其先侍郞之故廬也。堂前¶
有丈餘空隙，遂以八九椽而宇之，三面開牖，粗可容膝，砌板代¶
磚，濡灰飾壁，蓄一枝花，立綠桐之琴，事三尺汶陽碧荇之劎。翁¶
欲睡時，化爲蝴蝶飛，上登華胥國；翁欲飮食，伸頸如玉虹，一吸¶
酒海乾；翁欲吟時，玉樹葱生風，珠璣吐落紙；翁欲棊時，縱橫星¶
<pb:CK-KZ_JY185_02p005a>¶
斗亂，剝啄玉聲寒；翁欲舞時，谷神移玉山，飛劎指空碧；翁欲行¶
樂時，橫施七尺笻，松間一長嘯；翁欲狂歌時，一聲轟鐵笛，喚起¶
玉淵龍。謂如溪山得名，草木無咎者，翁亦從而詩之；花魂無主，¶
月魄不歸者，翁亦從而酒之。翁但嬾於世事，而此皆不嬾之嬾¶
也。閑時而棊，興時而飮𣈱，時而歌醉時而睡，此生爲任，眞所適¶
得自若也。事各付，事物各付物，無心於事，無事於心，此則翁之¶
孏處也。晞顔之坐忘，傚綦之喪偶，漸入希夷與物俱化，至於忘¶
寢忘食之地，則謂之眞嬾也。翁也心君殿，淸閑白眼視朱紫正，¶
所謂『杜鵑駡鴻鵠，丹棘笑楩楠也。』翁居齋中，惟孏所適，雨送添¶
硯之水，竹供掃榻之風雲，展遮山之簾草，鋪坐石之褥。晝則博¶
<pb:CK-KZ_JY185_02p005b>¶
山飛碧蛇，夜則銀缸泛紅粟。飮酒吞風月，吟詩咬水雲，斫竹斬¶
春風，移花鋤曉月，此則翁之嬾中不能嬾也。客從武夷來，見翁¶
如此嬾，遂造『嬾翁齋』，醉筆自淋漓。應問嬾翁曰：『東風開柳眼，黃¶
鳥駡桃花，齋中自有春，不喜出郊飮。』翁於此時嬾於踏靑乎？幽¶
軒風雨過明月，一池蓮筆，下生薰風，此心不受暑；翁於此時嬾¶
於入林乎？落葉隨孤、鴈呼霜，要辨寒秋光滿，乾坤萬象自瀟洒；¶
翁於此時嬾於登高乎？水浸梅花影，猿呼一樹霜，芋火煨地爐，¶
烹茶自煮雪；翁於此時懶於探梅乎？翁曰：『然。』噫，塵垢剌眼，名利¶
焚心，豈能一旦頓然，似翁如此嬾也。壁上之琴幾日䝉塵，窻間¶
之硯幾日無水，翁孏之故也。淸風而關門，留月而持榻，翁嬾之¶
<pb:CK-KZ_JY185_02p006a>¶
甚也。欗翁有齋可以避風雨，有田可以供饘粥，有子可以嗣衣¶
鉢，不與俗交，不與人語，翁之身前乃一老禪也。旣見武夷白玉¶
蟾，遂喜而終日與語，玉蟾喜而賦此齋。時乃嘉定丙子，初夏十¶
有五日也。毛頴文陶泓等侍。¶

*** 　　紫元賦¶
客此身於寰中兮，如鸚鵡之樊籠；妙此道於象外兮，如鴻鵠之¶
飛翀。劙混沌於咸池兮，呼飛廉而鞭靊霳；謁元始於玉京兮，騎¶
汗漫而泛空濛。帝宓犧而國華胥兮，子栗陸而臣有熊。家太極¶
而亭寥泬兮，女崑崙而塊衡嵩。師廣聃而鍊飛肉兮，坐鶴以¶
淩南華。僕鬱壘而威幽爽兮，驅豕車而鎻北酆。見羲和而嫂后¶
<pb:CK-KZ_JY185_02p006b>¶
羿兮，縛妖星而斬流虹。友羅㬋而媒太乙兮，躡梵雲而履剛風。¶
醉瑤池以歌洞章兮，曳王母之霓𢃐。卧琪林以聽雲璈兮，借玉¶
皇之羽艨。嗟大道兮久聾，數空華兮無窮。浥紫陽之甘露兮，灑¶
五苦之夜魂。鼓朱陵之丹光兮，煅三尸之奰蟲。與造物兮翱翔，¶
竝元氣而始終。同大鈞兮笑語，潄太液之玲瓏。以枸杞而爲膾¶
兮，飣以靈阿之紫芝。以茯苓而爲醢兮，釀以眞阜之赤松。掬寒¶
泉兮踞古澗，採飛霞兮遡晴空。製八錦兮尋偃月，戲五禽兮舞¶
神弓。腰金鐺而[月*(夾/水)]珂珮兮，訪太微黃裳之翁。養龍鉛而煉虎汞¶
兮，運胎仙朱橘之功。叩天谷兮臂赤鳳，俯元潭兮馭神龍。泥丸¶
氏兮長五解以云邈，海瓊君兮眇大方其難逢。追籛鏗兮跳入¶
<pb:CK-KZ_JY185_02p007a>¶
玉眸之庭，弔偓佺兮橫跨流鈴之衝。闢曹溪兮認鷺鷥，甃華池¶
兮植芙蓉。威音已魄兮瞿曇死，達摩何之兮盧能舂。雪深兮二¶
厫傅，雷震兮五其宗。槌拂語默兮餽彼法之皮髓，棒喝體用兮¶
灑夫人之心胸。谷神無聲兮與氣以相似，禪河有涯兮問津之¶
不同。付萬物於一蟬兮，殿五帝於靈臺。了三世於半偈兮，蟄百¶
神於綘宮。控黍珠兮抉雞卵，笑蟪蛄兮憶神農。頥哉大元兮守¶
之以礥，微哉大易兮養之以䝉。南柯歸來兮雖孔神而如幻，蝴¶
蝶栩栩兮剖藩籬而大通。策三足之神鳥兮，縹緲於空碧。九鳳¶
穆穆兮，八鸞嗈嗈。聲太霄景雲之鐘兮，驚綻閬苑金花之紅。凭¶
三級之朱樓兮，望萬象於足下。而蕞太虛於目中，如是而謂神¶
<pb:CK-KZ_JY185_02p007b>¶
霄之右卿，靑華之上公者也。¶

*** 　　懷仙樓賦¶
巍乎高哉。斯樓位置上接層霄，下臨無地，宜羣仙之所居，日觴¶
詠以爲娛。與造物以遊遨，有靑天兮爲徒。曉日曈曨，卷上眞珠，¶
十二欄杆，悉如金鋪翠煙，藏山乍有忽無；晚風颯至，琪林扶踈，¶
明月初上，天籟虛徐，松竹起舞，自然笙竽。樓中仙子，於此時也，¶
玉爐金鼎，妙香繞衣，興卽舉酒，醉卽賦詩，詩成大笑，鬼神歔欷，¶
仙子自樂，問天何時。至如霧雨空濛，千巖顯晦，平田萬頃，白水¶
汪𣿄，一望冥茫，如江之滙，星月交光，空水澄霽。下視女墻，花木¶
蔽翳，滿城樓臺，飛躍天際。及乎夜深淸露，飄草八表，無雲煙沉¶
<pb:CK-KZ_JY185_02p008a>¶
斗墮與彼晝閑。五雲在簷，飛鳥啼斷落花。廉纎仙子，呼靑童命¶
素娥，捧翠盤薦金螺，白眼視朱紫，未許飈塵，高眇吟情，其不極¶
放草聖以舒豪，覽江山以慨想。望虛無兮高遠，嗟光景兮如流，¶
覺靑春兮婉娩。於是勑六吏檄五官，竄三屍於太淵，殛六賊於¶
崑崙，嘯命風霆歸奉綘君，延羲娥於大庭，友堪輿於無始，烹天¶
得滓，煉道取髓。蓋將把八空之炁，御九極之風，呼玉鸞以爲轡，¶
使瓊英以爲容者也。故闢斯樓於焉興。懷夫樓之北，鬱然高岡，¶
則任敦於此乎？仙樓之南，紫炁在望，則何氏九仙於此乎？得道¶
樓之東，鹿徑就荒，榴洞猶存。樓之西，怡山翠峙，壇空并寒？彼何¶
人斯？有志者，事竟成也。¶
<pb:CK-KZ_JY185_02p008b>¶

*** 　　鶴林賦¶
浮虛空以爲家兮，森萬象於其庭。養混沌以爲子兮，游乎象帝¶
之先。跨八極以翺翔兮，泛神風之浩蕩。步大方以汗漫兮，采琪¶
花之嬋娟。轡九龍兮駕素月，啣八駿兮淩紫煙。上挽天河於碧¶
落兮，下拽夜臺於黃泉。吾將鞭白鶴而過罽賓兮，勒靑牛而旅¶
於闐。鳴玉融之簫兮歌太極，鼓雲和之瑟兮舞胎仙。登崑崙兮¶
訪軒后之金柩，棲九嶷兮覔舜娥之玉鈿。麟洲縹緲兮鳳巢，蓬¶
萊淸淺兮桑田。釀五芝之髓兮入昊天而馥馥，掬八桂之漿兮¶
流華池之涓涓。黃元眞人兮乘太霞羽鈴之珮，紫虛元君兮控¶
夜光九丹之絃。左扶桑兮右廣寒，入天谷兮出太淵。此心兮秋¶
<pb:CK-KZ_JY185_02p009a>¶
鵬，吾身兮冬蟬。草羅酆下元之牒兮，束精爽於華漠。翻鬱羅蕭¶
臺之籙兮，遡淸邃於吁員。凭玉樓兮𥥆窕，唱霓裳兮翩躚。月地¶
雲階兮靑鳥不來，霞都煙闕兮紫瓊依然。呼惡來兮召玄冥，役¶
阿香兮檄烏嫣。飲九醖以酩酊兮，坐斷延康之始刧。撫三華以¶
舒嘯兮，問訊龍漢之初年。煉日月兮煮璇璣，聲雷電兮驚萬天。¶
盎浮邱之背兮，拍洪巖之肩。渙[⺡*(夾/水)]園之夢兮，究鹿苑之禪。胸襟¶
兮全易，物我兮純乾。吾族兮大庭，乃祖兮有顓。若有所得兮出¶
華陽之派，吾從所適兮乘海瓊之船。窮其裔兮來於籛鏗，爲我¶
友兮其惟偓佺。慰曲江之蒲兮，鞠宛陵之草。偷大有之桃兮，耕¶
太華之蓮。以滄海而爲硯兮，命盤古而使磨。字穹窿以爲碑兮，¶
<pb:CK-KZ_JY185_02p009b>¶
召儵忽而使鐫。契屢空兮芍藥，悟一唯兮杜鵑。大道死兮羲皇¶
泣，不周崩兮女媧嗚。哀大禹兮足胝，笑神農兮髮氊。宴瑤臺兮¶
問王母以索笑，寫金液兮顧𨶒老之垂𣙙。侵帝座兮嚴陵，撩女¶
星兮張騫楫[楠*斗]錦兮蜉蝣之祼何如，編蘭帶兮蟪蛄之鳴誰憐。¶
已矣夫，挈太古兮戲蟻國，與造物兮下芝田。藻鳬松鶴兮自然¶
之長短，桃姫㯶鬼兮何有於媸妍。悲紅塵以思蛻兮，蟄須彌於¶
芥子。指蒼漢以言歸兮，放赤子於大千。夫是之謂誰乎？蓋太淸¶
之散吏，而紫府之剩員，彼南荒之鶴林子焉。¶

** 　序¶

*** 　　太上九天雷霆大法琅書序¶
<pb:CK-KZ_JY185_02p010a>¶
雷霆火師曰：昔在龍漢之初年，浮黎之始刧，虛無之表，混沌之¶
先，浩氣結成，太乙下降，謂之玉淸。神母元君，自然聖胎，化生九¶
子。其長則元始天尊，其末則神霄眞王也。夫眞王應九元之運，¶
總九炁之眞，而神霄乃九霄之上霄，爲九淸之玉淸。所以眞王¶
在乎高上神霄玉淸府也。所掌者何？蓋五雷之總司也。元炁未¶
判，未始有雷太虛旣開，太極始立。太極之數五，五居乎中。中黃¶
正炁，同乎一。初散在萬物，遂分陰陽。陰陽之氣，結而成雷。其中¶
有神主之，則神霄眞王也。雷之爲物，恍恍惚惚。雷之爲神，杳杳¶
冥冥。聚乎太無之房，歸乎太乙之庭。其高上則爲之府，其廣漢¶
則爲之城。設官分職，隷將統兵，監觀萬國，磅礴一靈，總而爲都¶
<pb:CK-KZ_JY185_02p010b>¶
司，則雷局分治，散而爲五方，則雷神有名。故凡雨暘旱澇，水火¶
刀兵，城隍社稷，江海邱陵，鄕邦瘟疫，國土蝗螟。大則日月星辰，¶
霜雪風露之數。小則山河草木，昆蟲鳥獸之名。皆隷於神霄，而¶
屬之玉淸，一出於眞王之命。善者有賞，惡者有罰。發號施令，而¶
兼掌生殺。行恩布威，而自爲枯榮。以是知五雷之政，統三界而¶
御萬靈。可以伐逆祟，可以誅凶星。而萬神稽首，羣物聽命者也。¶
神霄眞王，奄而有之，故能君五雷也。東極靑華君，從而丞之，復¶
佐以六波天主帝君，乃命太皇萬福眞君，掌其左府。可韓司丈¶
人眞君，掌其右府。至於天雷上相，玉樞使相，雷霆都司，元命眞¶
君，五雷院使，各掌五雷之曹。羣工百執，事各付事，物各付物。雷¶
<pb:CK-KZ_JY185_02p011a>¶
部則有帥，雷府則有宰，雷城則有將，雷局則有官，雷天則有君，¶
雷門則有吏。震爲雷宮，巽爲雷門，大曰雷，小曰霆。雷主善，霆主¶
惡。然萬物之於天地間，其禀性賦形，而與雷霆何異焉？太上混¶
元皇帝，括陰陽之妙，操造化之機，作爲符圖印訣罡咒之文，乃¶
成九天雷霆大法琅書，以付有道之士。得之者兵隨印轉，將逐¶
符行，役使風雷，區别人鬼，代天行化，佐國救民，輔正除邪，翦妖¶
馘毒，明彰天威，顯揚道法。然而始勤終怠，奉行不䖍，妄傳非人，¶
輕泄漏慢者，一如火伯風霆律令，雖身被風刀，萬刧不原可矣。¶
其忍九玄七祖，長役鬼官者哉。雷有五，或曰：天雷、水雷、山雷、神¶
雷、社雷，謂五雷也。或曰：風雷、火雷、雲雷、龍雷、蠻雷，謂五雷也。其¶
<pb:CK-KZ_JY185_02p011b>¶
說不一，蓋雷霆上則貫斗，下則伏淵，以風爲媒，以電爲妻，以雲¶
爲奴，以雨爲子。雷之氣，乃中天大魁之氣，故中央之數，係乎五。¶
恐其氣數皆五，而日五雷也。得法之士，自非剛毅中正，而邪佞¶
懦怯者不可行也。苟能精勤香火，朝謁帝眞，孜孜度人，切切濟¶
物，三千功滿，八百行圓，手握龍泉，腰橫雷璽，部領將吏，飛步太¶
空，可勝快哉。敬編雷霆之由，符法之所，以序於琅書之首云。¶

*** 　　蟄仙庵序¶
己卯之春三月適閏，溪山已夏，草木猶春，瓊山白玉蟾，遊於鼓¶
山之下，飮於蟄仙之菴。前眺後嘯，左瞻右盼。崇岡複岫，豐泉茂¶
樹。諸友皆賢哲，不減蘭亭之集也。是日宿雨爲霽，靉日羞明，殘¶
<pb:CK-KZ_JY185_02p012a>¶
枝有花，老鶯無語。於是舉太白以酌客，客有沈嘿而以恕自持¶
者，雍容而以謙自牧者。好尙有異，靜躁不然。惟一吟一醉，其樂¶
所同。而獨予凄然自感，喟然自嗟。慨綘闕之寥寥，懷靑鳥而杳¶
杳。嚼大道以自笑，驚浮生而自悲。有不可釋然者寓之於酒，而¶
又不能超超然者形之於詩。頃而杲日麗空，祥風無邊。俄若有¶
所憶，復若有所脫。顧謂諸友曰：『夫人之根於斯世，而朝菌何異¶
焉？方皜皜然於東嵎，而又茫茫然於桑榆矣。然則半炊之睡，早¶
巳一生。七日於山，歸而千載。亦無怪乎其非誕也。蓋天地日月¶
之不同，夢幻泡影之中，身隨境轉，心逐物移，未悟老椿之春秋，¶
大鵬之南北。而或與腐草俱化而爲螢者有之，或朽麥與之俱¶
<pb:CK-KZ_JY185_02p012b>¶
化而爲蝴蝶者亦有之矣。塵沙浩劫，邈然𣺌瀰。來日如波，任緣¶
也已。以今觀之，俯仰一世，酬酢百爲，似以明月夜光而彈斷巖¶
之禽，此而韙矣乎。』吾亦曰：『與其軼蕩於心目之外，放浪於事物¶
之表，孰若回風返景於寸田尺宅之間，而飛神馭炁於大庭華¶
胥之國。以虛無之境界，爲靜定之工夫。鑿開混沌，擘裂洪濛，可¶
吾復繹思其所否者。經不有云乎：「生我於虛，置我於無。我本虛¶
無，因物而有。」苟悟乎此，可以了萬世於一電，括大千於粒粟，縱¶
赤子於大方。彼有朝煎金鼎，夜控火符者，亦贅哉。顔跖彭殤，吾¶
亦不可曉也。鶴長鳬短，非天而何？尹子則曰：「以盆爲海，以石爲¶
島。魚遊其中，一日萬里。」又曰：「眾人逐於外，賢人執於内，聖人皆¶
<pb:CK-KZ_JY185_02p013a>¶
僞之。」噫，理哉斯言。嗟夫，石火電光出然，如呼入然，如吸蟲臂鼠¶
肝倐然，如此忽然，如彼尙非異也。曾知夫海與天接，月隨水生，¶
吾道只一氣爾。天無冬夏之可爲寒暑，而人以裘葛自時其身。¶
時無晝夜之可爲明晦，而人以日月自幻其目。地無山川之可¶
以胡越，而人以飛伏自局其足。物無葷茹之可以美惡，而人以¶
饑饇自萌其念。有能窮一氣之根，掣造物之肘，則雖天地水火，¶
山澤風雷，吾皆得與之俱化。夫何悲歡之有？』¶

*** 　　松巖序¶
江西紀侍者，自號松巖。人各詩之，頌之。瓊山居士，顧謂之曰：四¶
時常靑，𡻕寒不改，豈非松乎？萬仞懸崕，虛空獨露，豈非巖乎？此¶
<pb:CK-KZ_JY185_02p013b>¶
乃湼槃妙心也。君其有所得矣。蓋其工夫甯耐，所以如松之堅¶
剛。覺觸孤危，所以如巖之峭拔。以峭拔之巖，有堅剛之松，則其¶
傲雪淩霜，拏雲攫霧，當如何也？以孤危之覺觸，用甯耐之工夫，¶
則其轟雷掣電，呵風駡雨，宜如何哉？夫松者，以正信爲根，以禪¶
定爲林，以智慧爲枝，以機用爲葉。巖者，以堅固爲壁，以妙宻爲¶
路，以直下爲崕，以向上爲竅。此豈世間所謂松之爲松，巖之爲¶
巖也歟？若夫松巖之春，花笑鳥啼，顯揚宻旨，風融水暖，發露重¶
玄。松巖之夏，松風說法，蘿月談空，萬象淸涼，孤標峭拔。松巖之¶
秋，風凄露冷，楓葉歸空，月淡雲踈，菊花變相。松巖之冬，般若花¶
殘，眞如竹老，菩提噴雪，圓覺凝霜。松巖之曉，靑天光皎皎。松巖¶
<pb:CK-KZ_JY185_02p014a>¶
之暮，天地黑漫漫。不知其中誰是巖主眞得。諸天散花之無路，¶
千聖眨眼之無蹤。夫如是之謂，松巖是巖者以一塵爲虛空三¶
千世界，以一念爲閻浮八千𡻕年。敬爲銘日：松靑靑，巖冥冥，居¶
其中，卽空生。¶

*** 　　䝉菴序(爲熊仲立賦)¶
閣山熊郞，本儒者。家去而師聃，以䝉扁菴。夫艮上坎下，山下出¶
泉，示其有所養也。艮止也，老聃所謂知止。坎，習也，聃所謂致虛。¶
惟其知止致虛，融而爲䝉，則聃所謂專炁致柔之義，熊師可謂¶
深於聃者，敬爲之叙。¶

*** 　　送朱都監入閩序¶
<pb:CK-KZ_JY185_02p014b>¶
走生不辰，無聞於人之國，少從南海過東海，復繇山南行山西。¶
黃卷不靈，靑蛇無效，去而爲老氏子之徒。平生翰墨半天下，一¶
無所裨於身名。沈江漢影，墮山林已矣。夫造物者或已肯憐之，¶
世間有字之書，無不經目。人可能者，吾能之；不爲知已者，亦有¶
數。今吾寂寞之濱，久與間矣。儵爲業風，吹來閣皂，首識總宮大¶
洞沖妙專寂先生朱君，相與宿留淩雲峰之下。晨登卧雲菴，夜¶
步鳴水臺，觴咏甚樂。自非神交道契，何以一見便如平生歡，亦¶
足以慰矣。君將遊泉南，走亦欲日邊，念不可無一語以别。夫泉¶
在南方，濱海而成，蠻艨貃艘之所聚。北有淸源洞，東有金粟山，¶
臂莆田而脇淸漳。諺曰：『佛國也，君往何圖焉？』君謂閩皂新爲山¶
<pb:CK-KZ_JY185_02p015a>¶
房，欲往謀之，於留雲麓走。思之雖不識雲麓，頃年固嘗聲跡相¶
聞矣。走南中無甚佳相識，獨諸葛桂隱、留紫元，莫逆之交也。紫¶
元禀賦怯别，來未知其如何也。桂隱聰邁之士，甚豪放，亦坐於¶
淸貧。或出士也，走在林間，無從知之。君到彼，須見李曜菴諸公。¶
或有問者，當告之以走，猶未死也。尹眞老氏之白眉父兄，皆文¶
而仕君，獨奮而出遽，乃冠褐其身。若道若法若術能窮其倪，如¶
崇眞古宮，弊不可支，君能中外悉新之舊。積逋如山，君以儉而¶
盡補之。今俗矣，山中人稱九十年無此管轄也。君果賢哉。君適¶
泉南，則將置猿鶴於何地？付煙霞於何人耶？君笑而起，新秋在¶
序，露玉風金老火巳消，山寒水瘦，頗宜君舟車之興。後夜月明¶
<pb:CK-KZ_JY185_02p015b>¶
風爽，一杯一話，盍更思走乎？¶

*** 　　鏡溪序¶
鍾陵爲郡，其城東際有阿蘭若，號爲澄心，在乎鏡溪之上。朝猨¶
暮鶴，煙裏嘯號，露竹風松，溪頭掩映，平波萬頃，冷浸菱花，止水¶
一泓，寒生鸞影，所以謂之鏡溪也。溪山之秀，必出英賢。英賢之¶
生，是必秀異。故澄心有一人焉，今玉几之記室也。苟非英賢秀¶
異，詎可勝其任哉？師名明心，卽其所居，以鏡溪爲道號，蓋取水¶
嘉心鏡之義也。夫心者，澄之不淸，撓之不濁，其非鏡乎？窮之益¶
深，測之益遠，其非溪乎？輝天照地，耀古騰今，瑩淨無痕，虛明徹¶
底，其鏡溪之謂也？虛寂一靈，只是這個森羅萬象，總在其中。截¶
<pb:CK-KZ_JY185_02p016a>¶
斷紅塵，照見本來面目，洗淸碧漢，還他本地風光，坐據要津，了¶
無遺照，純淸絶點，炳煥靈明，殊非鏡裏看形，水中捉月者也。會¶
得雲峰之丈尺，勘破潙山之主賓。明來暗來，胡現漢現，初非迷¶
頭認影，要須逐派尋源。明鏡所謂非臺，偃溪從這裏入其聲，卽¶
是廣長舌相，此物不假陶鑄工夫。覿面相逢，莫向獮猴分背面。¶
一波纔動，終歸大海作波濤。老洞山之觸處，逢渠霛雲石之當¶
機。打破眞常流注，血脉分明，一任濯纓，從教洗耳，豈容瞪目而¶
見底，自是對面而回光。光影現前，涓滴有自，故得詞源不竭，學¶
海轉深。縱衲子之觀瀾，可禪和之鑑止。此蓋孤雲室内，浪靜波¶
澄，玉几峰前，風摩雨洗，所以然乎？或者迷源尙猶逐影，從他覔¶
<pb:CK-KZ_JY185_02p016b>¶
得向外馳求。師必叱之曰：『去，汝是迷源逐影漢，何以言之？』若蝦¶
若蟹，總受羅籠。是魚是龍，更無回避。再三澇漉，不出校量者也。¶
如斯話會者誰？海南白氏子玉蟾云。¶

*** 　　寒松序¶
夫法苑棟梁，禪河橋筏，擎天手段，蓋世聲名，必須眞材，始堪大¶
用。當今之世，舍是其誰？北斗以南，一人而巳。玉几第一座，寒松¶
禪師，可中老大。見他孤高以凛然不拔之姿，得妙哉向上之句，¶
他日必馳聲於大樹，眞所謂臨濟兒孫，今時已傑出於叢林。端¶
的是大慧種草，以佛照餘波而滋養其根腳，以孤雲大匠而指¶
示其輪輿。磊磊竹梅，與爲知巳。紛紛桃李，總是初機。一任摘葉¶
<pb:CK-KZ_JY185_02p017a>¶
尋枝，自是盤根錯節。衝開碧落，顯撐天拄地之材。遠對靑山，堅¶
傲雪欺霜之操，誰知南嶽之後地，又出西山之一枝？不受大夫¶
封，卽非處士種，天然無影樹，自是不萌枝，眞個有力量人埋下，¶
無陰陽地，靈根蟠刧，石貝葉覆，須彌眼前，不讓山高，面上刮得¶
霜下，故能羅籠鸞鳳，引惹風雲，此所謂寒松者也。良由高標冷¶
韻，佛祖驚心，峭榦橫梢，學徒喪口，六祖有菩提本無之旨，詎可¶
掠虛？黃蘖有覆蔭天下之言，從教接響。蓋以飽怡山之風雪，今¶
上棲鄮麓之煙霞。壯節轟天，威風徹骨，可謂是孤逈逈、峭巍巍、¶
寒颼颼、冷湫湫者也。可以棟梁。此道橋筏，有情矣。吁，不是知音¶
者，徒勞話𡻕寒。且如掛牌之際，秉拂之初，若復有人出詣榻前，¶
<pb:CK-KZ_JY185_02p017b>¶
而問師曰：『中心樹子，皮毛都脫盡，惟有眞實在。樹倒藤枯，句歸¶
何所好？向伊道，影搖千尺，龍蛇動聲，撼半天風雨寒。未審阿師¶
然之否？』師或然之，豈敢說是。海南居士也。¶

*** 　　琴樂序¶
葛峰黃冠師王君，懷琴於西湖之上。瓊山白玉蟾，自吉而杭，適¶
與之會。相與一筦，而坐瓊山，仰天俯水，興喟而嗟曰：『望長天兮¶
煙空，顧水遠兮風寒。眇身世其如寄，若有贅乎兩間。』王君解此，¶
遂爲鼓琴。始乎理冠，整襟危坐，凝神調絃，拂軫壯鞲拭徽。旣而¶
作一曲瓊山，聞之如春風鳴條，黃鸝有聲，雲寒雨瞑在乎遠汀。¶
倐而聲回，十絃俱暖，花神入絃，林鶴婉婉。復轉一腔，聲如南風，¶
<pb:CK-KZ_JY185_02p018a>¶
暮天歸雁，呢喃簾櫳，忽忽撚抺。其韻虛豁，如在池亭，蓮花燦發，¶
移宮換羽，變入姑洗，七絃凄凉，使我眉繭，或詳頓促，如秋空雲，¶
千林瞑合，孤尖啼猨，飛絃舞軫，意在霄漢，羣樹烏號，萬山煙斷，¶
黯然凛然，如霜如冰，又如竹屋，霏霏雪聲。瓊山驚嘆，而且謂曰：¶
『觀子之琴，如登崑崙之巓，千巖萬壑，雲屏煙障，飛奮跳蹙，紫翠¶
靑紅，一目所收，五官忻舞。又如泛渤澥之面，十洲三島，濤山浪¶
屋，奔䭾鼓蕩，鯤鯨黿鼉，萬變在目，雙耳如聾。今子之琴，倐忽萬¶
象，頃刻四時，能使枯木寒泉之士，斗然長嘯。酥珠瓊翠之女，戚¶
然顰眉。在子之心上，契太古，内合無爲，何其樂哉？』王君曰：『余家¶
葛峰，少小畜琴，今子所云，政余樂也。余有小軒，榜以琴樂。』瓊山¶
<pb:CK-KZ_JY185_02p018b>¶
乃以意似之。君字仲章。¶
¶	
<pb:CK-KZ_JY185_03p001a>¶
@fw1重刻道藏輯要¶

* 　瓊琯眞人集¶
宋海南白玉蟾著¶

** 　詩五言古¶

*** 　　白蓮詩¶
淵明歸西天，不作東林社。不見張昌宗，無人舉此話。誰家栽綠¶
荷，薰風漾碧波。波底水晶空，化出玉姮娥。嫣然冷無語，氷肌卧¶
曉雨。東君如夏日，此花不受暑。一點天然香，隨風入畫堂。折之¶
置坐隅，𥥆窕弄玉郎。忽然心緖變，如覩佳人面。寄語明月樓，莫¶
貯雙飛燕。¶
<pb:CK-KZ_JY185_03p001b>¶

*** 　　煉丹不成¶
八兩日月精，半斤雲霧屑。輕似一鴻毛，重如千秤鉄。白如天上¶
雪，紅似猩猩血。收入玉葫蘆，秘之不敢泄。夜半忽風雷，煙氣滿¶
寥廓。這般情與味，啞子咬破舌。捧腹付一笑，無使心惱熱。要整¶
釣魚竿，再斫秋筠節。¶

*** 　　金液大還丹¶
烏兔乾坤鼎，龜蛇復姤壇。世間無事客，心内大還丹。白虎水中¶
吼，靑龍火裏蟠。汞鉛泥蕊豔，金木雪花寒。離坎非心腎，東西不¶
肺肝。三旬窮七返，九轉出泥丸。¶

*** 　　暮雲辭¶
<pb:CK-KZ_JY185_03p002a>¶
雲行太虛中，薄暮何冥冥。仰望靑松梢，上有白雲翎。千巖舞落¶
葉，萬樹羅翠屏。流水咽寒澗，湛露濡香蘅。幽人一囘首，家世渺¶
浮萍。蓬萊在何許，絳闕邈太淸。靑鳥杳不來，白雲去玉京。夫我¶
何悽其，悵哉此幻形。注目玉霄峰，靑猨一聲聲。¶

*** 　　黃葉辭¶
男兒鐵石腸，遇秋多凄凉。節物遽凋變，今古堪悲傷。西來白帝¶
風，暗驚萬葉黃。翻與舞零落，此意付夕陽。堪嘆遠行子，隻影天¶
一方。佳人去不返，蒼煙冥八荒。對此一黯然，兩髩沾吳霜。自顧¶
蒲柳姿，眇在煙水鄕。晚汀慨鴻，雁夜浦羞鴛。鴦何當從宋玉，問¶
路遊高唐。¶
<pb:CK-KZ_JY185_03p002b>¶

*** 　　公無渡河¶
君不見，猨啼蒼梧煙，風捲瀟湘水。雙娥無處挽重瞳，粉篁點點¶
凝春淚。又不見鶴飮瑤池月，露泣龜臺花。百官極目望八駿，靑¶
鳥寥寥空暮霞。嗚呼，不自愛惜甘蹈死，亦不聞乎千金子。公無¶
渡河要渡河，公要渡河爭奈何。¶

*** 　　長行歌¶
厥初由閥閱，吾志在林泉。爲舜不無地，晞顔盡有天。魚蟲猶可¶
佛，雞犬皆登仙。顧我非六六，荷天良拳拳。幼時氣宇壯，長日文¶
彩鮮。琴劒微暖席，江湖動經年。異乎三子撰，契彼五家禪。旣已¶
出洙泗，從而師偓佺。肩依洪崕石，道在靈運前。所得旣天秘，與¶
<pb:CK-KZ_JY185_03p003a>¶
交又國賢。可圖大藥資，以辦買山錢。東訪鼎湖浪，西尋蒼梧烟。¶
一寸百煉剛，半生雙行纒。簪紳非無欲，魚鳥從所便。逸興五湖¶
濶，虛名四海傳。飽餐靑精飯，細讀黃石編。頃自七閩出，放焉迷¶
市廛。紅塵剌人眼，名利交相煎。富貴已嘗鼎，雲霄當著鞭。蹉跎¶
度靑春，遲暮卽華顚。且有安期棗，與夫泰華蓮。高陵易爲谷，滄¶
海俄成田。光景亦倐忽，物華隨變遷。仰天時一笑，顧影長自憐。¶
紫氣何冥邈，靑鸞何沈綿。蓬萊雲渺渺，小有月娟娟。策足靑霞¶
路，收功黃芽鉛。上以遊太虛，下以窮九淵。輦轂氣所王，湖山樂¶
無邊。飄然復何往，此去如蛇蟬。¶

*** 　贈秦止齋¶
<pb:CK-KZ_JY185_03p003b>¶
名顯不如晦，身進不如退。水澄秋月現，雲歛春山在。神棲方寸¶
間，心照大千界。虛室乃生白，天光始發泰。可以止則止，知止則¶
不殆。冥茫無有邊，不在天地外。¶

*** 　　秋霄辭六首¶
秋色何凄凄，柰此可憐宵。銀河望不極，萬籟凉蕭蕭。雲花遠縹¶
緲，月影寒寂寥。一雁蹲滄洲，羣螢飛斷橋。仰盼蒼松枝，黯然不¶
自聊。¶

**** 　　其二¶
長天滑如紙，皓月寒如水。今人成古人，人生復能幾。顧此淸凉¶
夜，此情不自已。聊以寫懷抱，黯黯泣神鬼。所泣復何言，已矣復¶
<pb:CK-KZ_JY185_03p004a>¶
已矣。¶

**** 　　其三¶
仰觀銀河月，千里散寒光。佳人今何之，遠在天一方。秋聲酸我¶
鼻，秋色斷我腸。夜深倚西風，淸淚如雨霶。世有千里馬，可憐無¶
王良。¶

**** 　　其四¶
空山寂無人，出門但明月。悲哉誰與論，對此一愁絕。淸露濕衣¶
裳，凉風逼毛髮。淚雨忽復晴，愁雲悄自滅。顧影靑松下，此意在¶
絳闕。¶

**** 　　其五¶
<pb:CK-KZ_JY185_03p004b>¶
長天與遠水，極目煙冥茫。暮鴻孤悲鳴，霜林萬葉黃。倚松望翠¶
微，數點寒螢光。吾非長夜魂，墮此寂寞鄕。衷情憑誰訴，空山草¶
木長。¶

**** 　　其六¶
月華明如許，秋色淸可掬。小立西湖道，瀰漫芰荷綠。人生眞是¶
夢，造物不可覆。英雄受凄凉，嬌騃飽梁肉。湖山郤見知，對人長¶
靑目。¶

*** 　　妾薄命(有感先師故作。)¶
長天雲茫茫，流水去不返。寂寥不可呼，死者日已遠。舊事常在¶
心，思之輙淚眼。修晝勞悵想，寒夜百展轉。夢裏時相逢，醒後細¶
<pb:CK-KZ_JY185_03p005a>¶
思忖。門前靑衿子，相顧吾安忍。羅衣疊空箱，久矣廢檀板。月明¶
燕子樓，風淸荷花舘。置之勿復道，此念增繾綣。自憐妾薄命，鴛¶
衾爲誰暖。冉冉冥中魂，尙或暗相管。鄰家琴聲悲，精爽竟難挽。¶
琴調何凄凉，聞是廣陵散。¶

*** 　　贈李道士謁僊行¶
蓬萊空夜月，琪樹不秋風。霜畦老芝本，煙闕多麟龍。靈龜不知¶
𡻕，孤雲杳無蹤。白鶴忽歸來，紫鸞鳴雝雝。誰種蟠桃核，花開崑¶
崙峰。一曲舞胎仙，瑤池讌已終。手持三尺霜，浩氣𣺌太空。坐斷¶
壺山景，杖頭風月濃。玉皇知何時，錫詔下霄濛。玉膏滿甌雪，刀¶
圭一粒紅。贈子謁仙行，金雞呼曉鐘。喚起老飛廉，羊角舞巽宮。¶
<pb:CK-KZ_JY185_03p005b>¶
爲君吹夢魂，橫飛過海東。¶

*** 　　贈鶴林¶
骨氣秋江月，文章春苑花。片心窮萬法，半語辨千邪。朝罷雞司¶
曉，醉酣蜂報衙。未爲三島客，笑指五雲家。騎月遊滄海，鞭霆步¶
太霞。鬼神私側目，袖裏一靑蛇。¶

*** 　　孤鶴辭¶
芝田長相依，瑤池長相隨。雲泥共悲吹，生死同襟期。行啄林莽¶
間，斷趐誰與醫。往者不可復，病者不得飛。極目靑雲中，臨風翹¶
以思。思而不復啄，一淚天容悲。¶

*** 　　少年行¶
<pb:CK-KZ_JY185_03p006a>¶
寸心鐵石壯，一面氷霜寒。落葉鬼神哭，出言風雨翻。氣呵泰山¶
倒，眼吸滄海乾。怒立大鵬背，醉衝九虎關。飄然乘雲氣，俯首視¶
世寰。散髮抱素月，天人咸仰觀。¶

*** 　　病起¶
我愛山水淸，淘洗詩中俗。朅來山水間，白晝卧茅屋。天公知此¶
癖，復還我以病。病中翫山水，詩句覺愈勝。我欲抱病吟，生怕病¶
忽愈。錮口莫湯藥，靜對山水語。君看病中句，不特苦且淸。長如¶
酒後時，雄吟畏酒醒。行帶瓊臺雲，隨風下山去。回首山上庵，記¶
在猿啼處。¶

** 　　五言律¶
<pb:CK-KZ_JY185_03p006b>¶

*** 　　梅窗¶
南窗屋數楹，一點陽和生。枝上雪粧瘦，墻頭風作淸。霜天酒自¶
暖，月夜夢難成。何處人吹笛，黃昬送幾聲。¶

*** 　　張進甫靜寮¶
脫俗卧雲眠，胸中別有天。壁間五六榻，屋上兩三椽。風月眞滋¶
味，溪山舊面緣。靜中有眞靜，猿嘯暮林邊。¶

*** 　　立秋有感¶
流年忽似箭，日月跳如丸。炎皇初解印，白帝久彈冠。方且喜無¶
暑，教人又怕寒。人生只如許，不覺鼻頭酸。¶

*** 　　大霄觀風竿軒¶
<pb:CK-KZ_JY185_03p007a>¶
蕭蕭從何來，撼我靑琅玕。笙簫動天籟，雨露生秋寒。鐵笛不用¶
吹，瑤琴不用彈。聽此夜不寐，山月落邯鄲。¶

*** 　　舒嘯¶
豁然登高臺，四天一何眇。舒懷摩丹田，靜境萬籟悄。前村生孤¶
煙，半山呑殘照。倚劔呼黃鶴，遽然發長嘯。¶

*** 　　白雲庵¶
宿霧戀喬木，落花黏瘦枝。鳥聲人靜處，山色雨來時。霽月成相¶
約，凉風解見知。僧房安一枕，海氣濯氷肌。¶

*** 　　順昌卽事¶
筆下千機錦，胸中一滴金。乾坤春甕濶，風月夜樓深。世絕夫君¶
<pb:CK-KZ_JY185_03p007b>¶
操，人誰梁父吟。只尋雲外路，誰復聽寒砧。¶

*** 　　景泰晚眺¶
海岸孤絕處，晴沙露遠汀。潮花人鬂白，山色佛頭靑。夕照雌黃¶
筆，秋煙水墨屏。天空杉月冷，鶴夢幾囘醒。¶

*** 　　春日詞¶
春日何遲遲，東風吹紫薇。子規愁句句，楊柳恨絲絲。上帝無消¶
息，僊飈杳去期。水長更天遠，跬步成相思。¶

*** 　　泊頭圓照堂¶
脫白來求法，披緇去出家。此心如水月，結屋老煙霞。翠長眞如¶
竹，黃開般若花。寄言劉鐵磨，自識趙州茶。¶
<pb:CK-KZ_JY185_03p008a>¶

*** 　　海豐道中¶
海近疑無地，山長儘有天。蛇岡嵐霧濕，魚市水風羶。苔色陪巖¶
草，榕陰冒浦蓮。由來金翠盛，遮莫酌貪泉。¶

*** 　　卽事寄紫元¶
老雨餞秋菊，孤煙醖暮嵐。雁驚十月北，梅早一枝南。往事風吹¶
帽，良宵月挂簪。時哉亦難得，我已到無參。¶

*** 　　五更解酲梅竹之間徘體¶
宿鳥能傳語，殘風且點心。山情憐澹坐，月色笑孤斟。驚我梅花¶
睡，聞他竹葉吟。淸歸無所得，得句貴如金。¶

*** 　　再會薛黃庭¶
<pb:CK-KZ_JY185_03p008b>¶
別來眞夢耳，相對各澘然。一向於湖海，如今更市廛。知心能有¶
幾，顧影獨興憐。自歎吾衰矣，猶期子勉㫋。¶

*** 　　春日道中¶
洞口鳥呼鳥，山頭花戴花。風篁蒼韻玉，煙樹晚籠紗。懷白一樽¶
酒，邀盧七盌茶。春光索彈壓，萬象曉排衙。¶

*** 　　舟中遣興二首¶
江水皺寒綠，山花蓓淡黃。斷雲漫遠浦，歸雁背斜陽。客恨何凄¶
寞，詩懷墮渺茫。人生本蕭散，我欲問漁郎。¶

**** 　　其二¶
暮樹煙凝翠，秋花雨著黃。萬松羅谷口，一鶴點山陽。霜葉夢零¶
<pb:CK-KZ_JY185_03p009a>¶
亂，雲山望杳茫。眼梢林下士，髣髴數支郎。¶

*** 　　贈潘高士二首¶
冬至煉朱砂，夏至煉水銀。常使居士釡，莫令鉛汞分。子母旣相¶
感，火候常温温。如是旣久久，功成昇紫雲。¶

**** 　　其二¶
龍虎戰百六，烏兔交七九。坎離直寅申，艮巽司卯酉。一粒同朱¶
橘，千古永不朽。八月十五夜，三杯冬至酒。¶

** 　　五言絕句¶

*** 　　雷恬眞小隱送春¶
天不欲留春，東君暗歸去。碧梧枝上看，瀟瀟風送雨。¶
<pb:CK-KZ_JY185_03p009b>¶

*** 　　旅邸睡起¶
雲爲山積翠，雨倚草添靑。一覺南柯夢，俄然鳥喚醒。¶

*** 　　題仙巖無塵軒¶
塵尾淸虛話，銅爐起淡煙。嶺頭猿呌罷，月落碧潭圓。¶

*** 　　詠四仙四首¶

**** 　　韓湘子¶
白雪滿空夜，黃芽一朶春。藍關歸去後，問甚世間人。¶

**** 　　陳七子¶
一卷無人識，千鍾對客談。桃花開欲謝，猶自戀寒巖。¶

**** 　　何仙姑¶
<pb:CK-KZ_JY185_03p010a>¶
閬苑無蹤蹟，唐朝有姓名。不知紅玉洞，千古夜猿聲。¶

**** 　　曹國舅¶
竊得玉京桃，踏斷京華草。白雪滿蓑衣，内有金丹寶。¶

*** 　　題棘隱壁三首¶
苔空綠錢死，松老淸影瘦。結廬卧白雲，柏子燒春晝。¶

**** 　　二¶
幽鳥噪岩谷，寒煙鎻薜蘿。忽遇金蟾蛛，無人自呵呵。¶

**** 　　三¶
碧草正春風，雨晴竹落涕。白鳥忽飛來，點破一山翠。¶

*** 　　有懷聶尉五首¶
<pb:CK-KZ_JY185_03p010b>¶
身豈能爲患，心何可得安。想應知鶴怨，未得伴鷗閑。¶

**** 　　二¶
北闕投封事，南山返故廬。李衡千樹橘，張𤥎一園蔬。¶

**** 　　三¶
月濕松梢露，溪鳴竹裏風。是中有詩味，何日一樽同。¶

**** 　　四¶
不是無知已，相忘獨有君。孤襟開皓月，往事付浮雲。¶

**** 　　五¶
劒浦猶殘堠，螺江始問津。向來風浪惡，回首謝靈均。¶

*** 　　徐道士水墨屏四首¶
<pb:CK-KZ_JY185_03p011a>¶
雁側風前字，煙凝雨後情。不知誰氏子，持釣立江城。¶

**** 　　二¶
人遠看來短，山遥淡欲無。水邊漁舍密，天際客帆孤。¶

**** 　　三¶
亂山草斜出，危岡竹倒懸。人家春樹裏，山色夕陽邊。¶

**** 　　四¶
霜月沈靑嶂，汀鷗卧白沙。曉風删竹葉，秋霧補山了。¶

*** 　　許旌陽故宅¶
詩多唐代刻，柏尙晉時靑。想得眞君劒，猶餘蛟血腥。¶

*** 　　寶慈寺¶
<pb:CK-KZ_JY185_03p011b>¶
殿古涵煙冷，樓空得月多。鐘聲巡遠岫，塔影臥淸波。¶

*** 　　玉豔亭卽事五首¶
正月梅花盡，一溪春雨香。燕方尋故壘，蜂已葺華房。¶

**** 　　二¶
夙酒縈懷處，芳亭挂頰間。一鶯黃翠桞，雙鷺白青山。¶

**** 　　三¶
黃鳥新聲變，靑山霽色妍。預爲寒食地，晴放海棠天。¶

**** 　　四¶
犬見行人吠，牛尋熟路回。煙花迷碧嶂，花片點蒼苔。¶

**** 　　五¶
<pb:CK-KZ_JY185_03p012a>¶
風雨平安日，山林富貴天。笋芽靑露爪，蕨[卄/((肆-聿)*兵)]紫伸拳。¶

** 　六言詩¶

*** 　　題丹晨書院壁¶
春晝花明日暖，夏天柳暗風凉。秋桂月中藏影，冬梅雪裏飄香。¶

*** 　　冬夜巖居二首¶
回首靑鸞何處，長空萬里蒼煙。中酒梅花月夜，懷人松籟霜天。¶

**** 　　二¶
孤澗月華明水，半簾梅影香風。惆悵謫仙何處，無人共倒金鐘。¶

*** 　　偶成¶
柳葉枝枝弄碧，花梢點點黏紅。尙有幾分春色，還我一半東風。¶
<pb:CK-KZ_JY185_03p012b>¶

*** 　　午睡¶
簟織湘筠似浪，帳垂空翠如煙。一片睡雲驚㪚，綠槐高處風凉。¶

*** 　　呈孏翁六首¶
倦子冷居姑射，居士高臥毘耶。鈍置詩盟酒約，只自焚香吃茶。¶

**** 　　二¶
酒惡頻將花嗅，睡酣便把茶澆。秋到梧桐枝上，夜來風雨瀟瀟。¶

**** 　　三¶
金醴靑如竹葉，玉娥白似蓮花。聞君微恙脫體，杖藜欲訪君家。¶

**** 　　四¶
蓮蕋嫌風狼籍，稻苗得雨精神。翻憶武夷九曲，去秋艤[木*(十/早)]溪邊。¶
<pb:CK-KZ_JY185_03p013a>¶

**** 　　五¶
醉得枕上化蝶，睡起筆下生蛇。日長心下無事，饑來只是餐霞。¶

**** 　　六¶
秋雨織愁成段，暮雲過眼生花。棲鳳亭中寂寞，武夷舊有仙家。¶

** 　詩七言古¶

*** 　　淸勝軒夜話¶
殘燈結花滿堂紅，酒興未巳詩興濃。寒雲蠧星𤨏翠空，一林幽¶
竹夜呼風。逸士倚樓嘯玉龍，蟬聲泣露落梧桐。把手論文開心¶
胸，黑甜相催話未終。香篆飛蛇穿簾櫳，鄰雞喚曉何處鐘。摩挲¶
醉眼欄杆東，茶鐺無火召玉童。三子芒鞋七尺笻，踏破靑山綠¶
<pb:CK-KZ_JY185_03p013b>¶
幾重。¶

*** 　　夜宴淸勝軒醉吟呈倪梅窗吳道士隱南¶
山前浩歌覺聲乾，長嘯直入碧雲關。梅窗主人㩦百壺，一夜談¶
話秋雨寒。燈紅吐出玉蟲巧，道人大嘯拍牀吼。連榻隱南吳庚¶
契，要看紙上生蛇走。停杯撑眼發詩顚，橫捉二筆半欲眠。笑把¶
崑崙醮滄海，寫出新詞數萬編。¶

*** 　　題淸勝軒壁¶
奇花兩朶香一爐，片心無事更淸虛。壁頭有琴牀有劒，浩歌梵¶
曲聲虛徐。物外志趣本不俗，山軒淸勝萬事足。自勸之酒三兩¶
盃，無事之棊三兩局。¶
<pb:CK-KZ_JY185_03p014a>¶

*** 　　再題淸勝軒¶
滿林幽竹夜來風，南極一點飛寒空。玉爐異香繞琳宮，此間知¶
有神仙翁。淸勝軒中頗幽絕，白鬚道士持檀笏。眉毛掀起溪上¶
雲，眼光爍破峰頭月。瓊房壁上挂瑤琴，把劒舞罷千古心。蓬萊¶
一別醉吹笛，今日一見歌長吟。天祗呵道綠煙起，滿前王趙皆¶
珠履。倦蛇縮尾青蛇死，彈指傾倒天河水。砂篆一揮走神鬼，雷¶
電霹𩆝動天地。信知妙用古所無，猶未收拾歸天衢。月冷風淸¶
白鶴唳，寶旛飛霞繞玉壺。武夷散人好詩酒，昔者見君今番又。¶

*** 　　仙巖金仙闕¶
寒煙鎻斷梵王家，一篆傳山飛冷蛇。滿天秋雨落瓊花，淸溪漲¶
<pb:CK-KZ_JY185_03p014b>¶
綠沒平沙。老松壓石巖爭聳，靑蘿拽樹牽雲遮。竹根倒出鳥趐¶
斜，夜半寒風攪宿鷗。木魚喚粥蝴蝶醒，岩頭殘月沈丹井。¶

*** 　　慵庵¶
綘闕淸都舊姓名，此生落魄任天眞。橫窗古硯前朝水，挂壁閑¶
琴幾日塵。幽草莫鋤沿石靜，落花不掃襯苔勻。倩風來作關門¶
僕，借月權爲伴酒人。書史無言古滋味，關山不動畫精神。有茶¶
不作蝸牛戰，無夢可爲蝴蝶身。一得自家慵底事，幽禽簷外一¶
般春。¶

*** 　　題三淸殿後壁¶
些兒頑石些兒水，畫工撐眸幾睥睨。忽然心孔開一竅，呼吸掇¶
<pb:CK-KZ_JY185_03p015a>¶
來歸幅紙。白髮黃冠逞神通，手把武夷提得起。大槐宮中作螻¶
蟻，醒來聞此心豁喜。芒鞋竹杖一彈指，三十六峰落眉尾。魏王¶
豈是中秋死，玉骨猶存香迤邐。八百年來覔隻鶴，一舉直上三¶
萬里。半杯澆濕曾孫齒，漫亭遺事落人耳。新村渡頭拽轉蓬，寒¶
猿聲落靑煙裏。老松今已幾年梢，毛竹於今復生米。巖上無人¶
花自紅，幽鳥自鳴鳴自止。笑將鐵笛起淸風，白雲飛過看無蹤。¶
夜來月影挂梧桐，莓苔滿地綠容容。丹崖高處藥爐空，洞前雲¶
深千萬重。我亦偶來還自去，一夜瀟瀟江上雨。飛廉怒作滿空¶
雪，天柱峰前飛柳絮。¶

*** 　　題丹樞先生草庵¶
<pb:CK-KZ_JY185_03p015b>¶
數朶奇峰如削玉，一溪秋水生寒綠。幸有白雲深處茅，更兼明¶
月壇前竹。誅茅伐竹結蘧廬，現成山水可樵漁。隨綠隨分山中¶
住，收拾摩尼如意珠。草廬道人貧徹骨，一廬瀟灑空無物。身中¶
有寶不求人，價大難酬不拈出。朝朝暮暮了身心，山自開花鳥¶
自吟。未見桑田成海水，夕陽幾度鎻平林。住此草廬無別術，終¶
日凝神惟兀兀。不是十洲三島仙，亦非十方三世佛。是個逍遙¶
無事人，廬中涵蓄一壼春。窗前明月千年影，枕上淸風萬劫聲。¶
廬内主人那個是，古今占斷淸閑地。忽然洗面摸得鼻，不飮不¶
食夜不寐。廬空人去煙濛濛，白鶴呼雲滿壁空。一瞻元始天尊¶
面，處處爲廬處處同。有個草廬小復小，此是虛空那一竅。頂頭¶
<pb:CK-KZ_JY185_03p016a>¶
不挂一莖茅，萬象森羅爲拱斗。劫火洞然毫未盡，此廬不壞人¶
如舊。¶

*** 　　贈趙大虛畫竹石¶
竹𩲉竹魄竹精神，飛落瀟湘淇水瀕。千竿萬竿競靑翠，吹風飮¶
露千來春。先生筆端自風雨，驚起竹𩲉無著處。一點水墨化成¶
龍，龍孫飛去鵝溪住。先生把筆無逡巡，造物不敢私爲春。新稍¶
勁節森寒玉，鸞鳳無處棲夢𩲉。晉人神仙如孫且，畫竹每每天¶
作雨。唐人神仙如張臻，畫竹每每聞鴈鳴。先生自得入神手，一¶
竿兩竿發於酒。當時大醉呼墨奴，一筆掃出竹千畝。酒力安能¶
奪化工，先生鍊就金丹紅。一粒陽光照肺腑，森羅萬象羅心胸。¶
<pb:CK-KZ_JY185_03p016b>¶
有時持出風竹葉，銀海不寒皆震攝。有時持出雪中枝，恍似凍¶
碧欺漣漪。復能濡墨作石塊，天然峭拔古且怪。沙中伏虎草中¶
犀，教人持向蓬萊賣。竹之淸虛石堅硬，以此發明眞性命。使人¶
觀石及愛竹，知有眞個趙元靜。先生醉時常風顚，世人眼孔無¶
神仙。我今珍藏數本畫，雲鶴來也公歸天。¶

*** 　　贈畫魚者¶
昔者僧繇所畫魚，三鬐六鱗依翠蒲。沈詞畫中多畫魚，鼓鱗揚¶
鬣今爲圖。古人妙畫猶不朽，今人妙處古未有。郭丹靑者冠古¶
今，天下畫魚第一手。畫到妙處手應心，心匠巧甚機智深。紙上¶
溶溶一溪水，放出鰷鱨三二尾。金鱗錦鬛紅玉鬐，圉圉洋洋戲¶
<pb:CK-KZ_JY185_03p017a>¶
波裏。小魚如鍼同隊行，躍身濳水弄浮萍。擲頭掉尾浮沈勢，三¶
聚二散浮躍意。筆分濃澹計萬鱗，劃鬚點眼勻墨痕。狀如抛尺¶
量波練，復似穿梭擲水面。宛然鱍鱍巢靑藻，漁翁未釣先吹火。¶
壁上魚躍水不流，稚子睥睨敲鍼鈎。君今畫到入神處，此畫一¶
出聲尤著。魚雖無腸有活意，玉波浸潤澄寒渚。深恐後夜或雷¶
雨，化作龍飛禹門去。¶

*** 　　郭承霧蘆雁¶
畫士郭熙畫之冠，郭熙去後名未斷。其裔復有郭萬里，胸中丹¶
靑飽無限。爲誰作此蘆雁圖，傑出南齊宇文煥。煙水瀟瀟風捲¶
蘆，沙邊鴻雁暮相呼。瀟湘洞庭此秋景，世間此畫知有無。幻出¶
<pb:CK-KZ_JY185_03p017b>¶
棲雁三四隻，八九葉蘆橫古磧。欲宿未宿嘹唳聲，漁舟泊岸山¶
煙黑。秋風吹落梧葉黃，過雁往往歸衡陽。橫空書字人不識，飛¶
過有影沈滄浪。落霞浸水江村暮，數隻翺翔囘古渡。引領舉啄¶
啄荷花，飛越戌樓西畔去。雲寒月淡西塞秋，幾聲凄切惹人愁。¶
岸頭飛共丹楓落，打團成陣訪沙鷗。似此景物似此意，君今畫¶
之不難事。數幅鵞溪氷雪縑，須臾掃出蘆雁市。世間豈無學畫¶
者，未必有與君相似。我欲致之篋笥間，滿笥爽氣生秋寒。恐君¶
此畫無人見，有畫鬬者誰敢戰。挂於幽軒素壁間，一日須看千¶
百遍。¶

*** 　　詠雪於淸虛堂¶
<pb:CK-KZ_JY185_03p018a>¶
長空慘慘晝如夜，嚴風括得雲片下。寒猿傍樹不敢聲，江梅羞¶
開恐易謝。萬山無限落葉愁，處處凝煙纒草舍。枯槎凍壃不復¶
活，飛廉截住陽春赦。餒虎呼雛入巖臥，過鳥如梭攢樹罅。園林¶
蕭索無一物，幾夜霜威煞無籍。欲雨不雨數點霰，雪意沈吟天¶
似詐。滿空飛起楊花架，三日兩日凍不化。眼前幻出白玉樓，不¶
敢登陟空嗟訝。肌膚生粟鼻流水，前村新醅復增價。漁翁溪畔¶
笑收網，魚亦不知鈎有麝。洗鐺簇火煎雪茶，垂簾叠足說淸話。¶
呼童攪泮硯中氷，呵手團欒結詩社。詩成此景尙自爾，安得王¶
維收入畫。¶

*** 　　純陽會¶
<pb:CK-KZ_JY185_03p018b>¶
一點薰風舞綠槐，祝融衮大從南來。海棠落地蜂蝶去，池館無¶
人蓮未開。溶溶一掬淸和髓，純乾已非牝馬矣。岳瀆將此英雄¶
氣，收來頓在葫蘆裏。堦前十有四莢蓂，諫議夜來夢麒麟。披獬¶
老翁自鼻笑，胞胎未兆天元春。洞賓弄巧翻成拙，蓬萊路上空¶
明月。墻頭梅子枝上蠟，池畔榴花葉底血。生來挺挺甚精神，所¶
適性癖窮天眞。驀然悟得鉛汞機，敢謂大道無楚秦。忽爾金丹¶
成九轉，十月胎圓人不問。撼動乾坤走鬼神，靑雲白鶴方解悶。¶
天下後世思眞人，嘗與眞人慶誕辰。櫻笋厨開正來日，釋氏亦¶
欲制䗶人。不知故事誰實始，云自五代譙陵起。王詵建會集冠¶
褐，飛來白鶴不知幾。次則蕭氏建宅仙，七閩萬戶生祥煙。一郡¶
<pb:CK-KZ_JY185_03p019a>¶
二郡漸風化，駸駸知省洞賓賢。城南城北走幾次，人亦不知回¶
老是。但見老松作人語，先生㩦墨歸誰氏。太平寺裏作篇詩，又¶
道磨鏡嫌人癡。岳陽市心一長嘯，鐵笛無聲今幾時。寶婺有人¶
潘氏子，功名願足心肺喜。髫年崇奉迄今日，四海杖屨紛如蟻。¶
萬指叢中見玉蟾，不作衣衫襤褸嫌。題詩祝君勵金石，晨香夕¶
燭增嚴肅。妙通老人暗撫掌，何年熊羆入夢想。待渠崢嶸欲及¶
筓，整頓衣鉢福無量。半千白鶴呼靑雲靑雲，深處瓊梅新。有人¶
要問飛昇事，只有天邊日月輪。¶

*** 　　贈城西謝知堂時通¶
蓬萊山上神仙翁，道貌挺挺如喬松。雙眸烱烱黑於漆，臉邊隱¶
<pb:CK-KZ_JY185_03p019b>¶
隱如桃紅。有時仰天笑開口，撮起崑崙歸右手。忽然虛空跌落¶
地，不覺滿腹藏星斗。有時驚起老龍號，一口吸盡滄浪波。打破¶
混沌揣出骨，拈起芥子貯山河。偃月爐中煮天地，煎煉日魄并¶
月髓。笑把葫蘆禁鬼神，杖頭挑起山和水。欒巴噀飯飛成蜂，左¶
慈剪艾化爲龍。夏月梅花冬月電，似此伎倆開呂鐘。撮土爲香¶
猶是假，水底麒麟取作鮓。鬼神眼精突出外，無根樹下騎鐵馬。¶
工夫到處戲極時，拈弄造化如兒嬉。大蟲舌上翻觔斗，卻笑金¶
剛學畫眉。女皇要補西天竅，煉石不得羲皇笑。秦皇鑿山通四¶
溟，漢帝掣之一長笑。先生手持沒底藍，出有入無猶不凡。攜此¶
道術問四海，洞賓今往覔同參。盞裏錦包或聚散，火裏遊魚水¶
<pb:CK-KZ_JY185_03p020a>¶
裏雁。黃鶴樓前大醉時，撐眼撮與鐘離看。水盆攪散五色砂，滿¶
地冩出龍蛇花。自將一盞逡巡酒，敢向人前化作茶。笊籬裏面¶
一條路，透入靑霄雲外去。十字街頭開舖席，翻手覆手成雲雨。¶
如今天下覔無人，似君道術眞入神。踏遍江湖今幾春，都來一¶
箇雲水身。¶

*** 　　端午述懷¶
方瀛山上風颼颼，五月六月常如秋。松花落地鶴飛去，萬傾白¶
雲空翠浮。夜半蟾蜍落丹井，琪林深鎻寒煙冥。滿天白露點蒼¶
苔，蛙市一散萬籟靜。三樹兩樹啼斷猿，樹冷棲禽夜不眠。數點¶
飛螢戀沙逕，山腰石澗悲寒泉。鐘聲隔斷華胥路，不知蝴蝶飛¶
<pb:CK-KZ_JY185_03p020b>¶
何處。摩挲兩眼摺紙衾，人道今晨正端午。曉雨初霽梅子肥，龍¶
孫脫籜新燕飛。山居蕭然無一物，摘虀搗麥充晨炊。憶著往年¶
五月四，葛巾羽扇鸞溪市。龍艘破浪槳萬枝，鉦鼓聒天旗掣水。¶
紙錢飛起屈原祠，行人往來如蟻移。桐花入市綵繫臂，家家禦¶
疫折桃枝。庭前綠艾製綠虎，細切菖蒲斟緣醑。羹鵝鱠鯉辦草¶
筵，冷浸水團包角黍。今年寂寞坐空山，山雨山風生曉寒。默庵¶
令我休噫氣，作詩略述山居意。安得兩腋生飛翰，與君飛上泬¶
寥間，免使在世賦辛酸。　　此下《仙巖行》、《燕巖行》兩首原缼。¶

*** 　　胡東原香錦亭¶
東皇剖破勾芒腹，錦心繡腸香馥郁。絳都風雨僝僽春，花魂無¶
<pb:CK-KZ_JY185_03p021a>¶
主自精神。黃鸝初喚柳開眼，海棠枝上春煙暖。放出一點兩點¶
紅，墻頭紅腮微笑風。東原去後花無主，春工亦懶施機杼。亭前¶
忽過詩酒仙，花亦噴出些龍涎。風催雨趲花不辨，滿庭芬芳生¶
爛熳。牡丹吐火花欲然，日將錦繡鋪苔氊。詩狂夢與花神飲，酒¶
醉不與花神寢。酒闌令我憶東原，花木雖在人惻然。此詩終不¶
爲花作，惆悵東原此邱壑。而今賞花不見人，但見蜂蝶飛閑亭。¶

*** 　　飛仙吟贈留紫元¶
夜騎玉鰲採明月，蕊殿瓊臺寒徹骨。三十六天不閉門，風吹琪¶
花散飛屑。簫韶鳴處隊仗多，八萬霓裳歌白雪。紫皇宴罷駕方¶
出，整衣端簡去朝謁。火鈴將軍呵一聲，左右萬眞聳毛髮。奏云¶
<pb:CK-KZ_JY185_03p021b>¶
臣是雷霆吏，舊因罪去辭丹闕。紅塵埋身平至耳，餐青飮綠守¶
苦節。飛神登天來正渴，是帝有酒覔一啜。使臣一醉放臣歸，歸¶
去人間向人說。鳳凰閣下問歸途，瓊童玉女卻問予。天上日長¶
太淸虛，人間還似此間無。搖頭不荅徑拂袖，白雲渺渺迷淸都。¶
洞中猿鶴更相認，白石爛兮靑松枯。¶

** 　長短句¶

*** 　　聽趙琴士鳴絃¶
我尋屏蹟到猿啼，雲滿山前花滿溪。高峰壁立七十二，風生兩¶
腋天可梯。練師兩鬂東風黑，紺天不流月光白。簷牙咬雨昨已¶
晴，松屋張空夜琴瑟。興濃抱石絃以輕，得意七弦橫玉繩。膝頭¶
<pb:CK-KZ_JY185_03p022a>¶
指弄響玲玲，燦然奪目三十星。初如雨滴芭蕉夜，久坐梧桐猿¶
嘯罷。宛然幽澗聽鳴泉，偶雜修篁戛淸夏。先疑易水渡荆軻，已¶
轉似勸無渡河。美人金帳別項籍，壯士鐵笛吹孟婆。不然雙雉¶
兩南北，或者婦牽蘇武服。絃中何似湘𡚱怨，指下爲甚明君哭。¶
又非牀下感蠨蛸，更非胡笳呌晚秋。自然雁聲下遙塞，忽覺蟬¶
噪過南樓。君休彈終我畏聽，滿懷今古興亡病。蒼梧雲愁虞舜¶
遠，鼎湖雲出軒轅冷。一聲一聲復一聲，不管世間銀髮生。彈盡¶
天涯夕陽影，又向山中彈月柳。胡長卿，去已久。韓飛瓊，無此手。¶
玉帝聞未曾，人間空白首。柳花霏霏滿江城，城外海棠紅淚傾。¶
恐君餘思更未已，爲我春晝聞晴鶯。¶
<pb:CK-KZ_JY185_03p022b>¶

*** 　　贈方壺高士¶
蓬萊一山壓弱水，鳥飛不盡五雲起。紫鱗曉舞丹邱雲，白鹿夜¶
嚙黃芽藥。浩浩神風碧無涯，長空黏水三千里。中有一洞名方¶
壺，玉顏仙翁不幾。上帝賜以英瓊瑤，縫芝緝解佩蘭芷。戲吹雲¶
和下朱塵，還煉五雲長不死。丹砂益駐長紅顔，玉石弗礪愈白¶
齒。醉飛罡步躡星辰，時把葫蘆牿鬼神。早曾探出天地根，寸田¶
尺宅安崑崙。安知我卽劉晨孫，不復更覔桃花源。或者卽是劉¶
戽身，(建州武夷有藏岩，有老仙劉戽。)豈復別尋會仙村。(在武夷第九曲。)一閉目頃游六¶
合，坐裏汗漫詣渾淪。何不裹糧圓嶠外，甯又遠汎閬風津。雲屏¶
煙障只笑傲，煙猿露鶴與相親。君不見剛風浩氣截碧落，上嚴¶
<pb:CK-KZ_JY185_03p023a>¶
天關九屏惡，俯視萬方萬聚落。絲長嵗月能幾時，米大功名安¶
用爲。不特世界寄一粟，便請芥子納須彌。初從螺江間草屧，已¶
判此身輕似葉。及其流湘過衡嶽，一笑江山濶如楪。如今坐斷¶
煙霞窩，已誦東皇太乙歌。不作竹宮桂館夢，奈此四海黃冠何。¶
夜來坐我酌拄醁，不敢起舞賓雲曲。何年踏踏去方壺，我欲騎¶
風後相逐。¶

*** 　　贈蓬壺丁高士琴¶
瓠巴騎鯨上天去，伯牙成連亦千古淺世斷無鐘子期，絃中妙¶
意爲誰舉。春風春雨滿瀟湘，人在蓬窗閉竹房。竹裏鵑啼喉舌¶
冷，花間鶯宿夢魂香。客從澧沅下衡嶽，滿懷詩愁無處著。請君¶
<pb:CK-KZ_JY185_03p023b>¶
拂去水晶塵，瀹茗一了撫然作。道人聞予若爲情，伊絃淒兮予¶
莫聽。一春十病九困酒，三月都無二日晴。俛首沉吟聲一曲，吟¶
狃一罷撚撥續。初如雪泉潄鳴玉，已轉忽如雨[竹/敕][竹/敕]。於中亦有¶
峭蛸鳴，倏忽變作冷猿聲。如疑荆軻渡易水，乃是湘𡚱夜涕零。¶
昔從撫斷南風了，羑里幽人始能曉。可嘆壇中苦杏花，山高水¶
寒卽聲遶。道人此意非人間，矢詠洞草鏘佩環。能吟鳳舞下丹¶
漢，雲裏大地垂頭有。世間雞蟲互得失，只好牧羊坐花石。何爲¶
兒女謾昵眤，候蟲時鳴徒戚戚。輸君朝朝在翠微，鶴已睡去人¶
不知。笑思古今一俯仰，彈到千山月落時。君不見，梧桐枝上雙¶
燕語，盡將萬事等風絮。琴中日月何修閑，肯使事逐孤鴻度。¶
<pb:CK-KZ_JY185_03p024a>¶

*** 　　謁仙行贈萬書記¶
嶰管飛葭方孟籥，靑女仍前夜行惡。連日東風生峭寒，黃鸝聲¶
斷梅花落。客來武夷訪靈蹤，八字洞門無鎻鑰。溪頭昨夜添新¶
雨，桃片滿溪紅灼灼。蒼苔滿地空綠勻，芳草無言煙漠漠。搗藥¶
聲乾丹井寒，虹橋一斷收霞幕。千古松風學鳳笙，向晚淸客滿¶
林壑。山光不動舊松竹，洞中慘慘悲猿鶴。機巖學館空無人，紫¶
領丹邱久蕭索。霧暗平林虎長嘯，碧潭生花老龍躍。峭崖飛鳥¶
不敢過，萬丈蒼瓊眞峻削。山中金蟾不可尋，石邊且取黃芝嚼。¶
我生逍遙事落魄，泉石煙霞得眞樂。身披綠麻戴靑篛，橫檐碧¶
藜躡芒屩。只愛山林厭城郭，卻厭膏梁愛藜藿。冷眠石上入華¶
<pb:CK-KZ_JY185_03p024b>¶
胥夢見太虛無斧鑿。朅來洞中未半餉，轉盼又覺經旬朔。今朝¶
雲頭雨收腳，欲歸又被溪山縳。欲作此地三間茅，朝食紅霞暮¶
飮瀑。已有神仙分定緣，定知道外無乾坤。只愁天上多官府，九¶
轉丹成未敢呑。¶

*** 　　題仙槎寄呈王侍制¶
道人身世已盟鷗，便好乘雲御氣休。何足風波吾一點，盍思舟¶
楫彼迷流。從教水擊三千里，別是煙飄十二樓。松以碧濤成夜¶
吼，山爲翠浪接空浮。初非孔聖乘桴志，薄類梁僧渡葦謀。廬阜¶
揷篙空木末，武夷停棹尙巖頭。爭如太乙眞人葉，往盪須彌絕¶
頂秋。昔者天孫失機石，我疑博望乃牽牛。卻無滄海桑田事，底¶
<pb:CK-KZ_JY185_03p025a>¶
用浮家汎宅愁。箇裏且吹無孔笛，向人只下直針鈎。而今性水¶
涵孤月，休遣禪河起一漚。逝者如斯曾不返，憑誰爲我問陽侯。¶

*** 　　一覽亭¶
千山萬山聳寒碧，桃花李花正春色。客來登此一覽亭，東望長¶
江渺無極。煙飛松塢曉蒼凝，雨過竹林晚翠滴。人家樓閣下參¶
差，天宇雲霞上鬱宻。平湖靑草覆白沙，峭崖斷岸幾千尺。蘆荻¶
叢中鷗鷺閑，來往漁舟三兩隻。柳陰濃淡夕陽斜，蘚巖石磴滿¶
山赤。落鴉噪下枯樹枝，雞犬聲中半樵笛。疎籬小屋可容膝，目¶
對靑霄一嘆息。滿城車馬走紅塵，何人知享此幽寂。竹爐焚罷¶
柏子香，甆杯傾㵼碧玉液。飮到如泥臥石鼓，醒來瀹茗自閑適。¶
<pb:CK-KZ_JY185_03p025b>¶
嘯咏太空歌一曲，風吼千林月華白。一覽亭前雙日明，詩成自¶
覺天地窄。雲崖煙樹幾重重，三百六十眞奇峯。我將持斧叩洞¶
門，借問蟠桃幾時紅。流光瞬息付一電，萬事轉頭如去箭。南康¶
有箇陳參軍，心鏡如如成一片，自笑浮生若春燕。¶

*** 　　飛仙吟送張道士(原本重出)¶
夜騎玉鼇採明月，蕊殿瑤臺寒徹骨。三十六天不閉門，風吹琪¶
花散飛雪。簫韶鳴處隊仗多，八萬霓裳歌一闋。紫皇宴罷駕方¶
出，整衣端簡去朝謁。火鈴將軍呵一聲，左右萬眞聳毛髮。奏云¶
臣是雷霆卿，舊因罪去辭金闕。紅塵埋身平至耳，餐靑飮綠守¶
苦節。飛神登天來正渴，見帝有酒覔一啜。賜臣一醉放臣歸，歸¶
<pb:CK-KZ_JY185_03p026a>¶
去人間向人說。鳳凰閣下問歸途，瓊童玉女卻問予。天上日長¶
太淸虛，人間還似此間無。搖頭不荅徑拂袖，白雲渺渺迷淸都。¶
洞中猿鶴更相認，白石爛兮靑松枯。¶

*** 　　可惜¶
人問何似神霄府，我今面目蒙塵土。年來無夢到神霄，一度傷¶
懷淚如雨。風前無奈倚欄杆，雪裏不堪聞杜宇。此情欲訴有誰¶
知，只有春風知我苦。竹籬斷兮茆簷頽，桃花落兮猿聲哀。白雲¶
漠漠去無盡，靑鳥杳杳何曾來。不愁我死故自惜，有此枯骨知¶
誰埋。芳草連汀雨如織，春煙慘愁畫不開。可惜可惜復可惜，幽¶
懷欲吐不可得。神霄有路平如掌，靑雲可梯星可摘。可惜袖中¶
<pb:CK-KZ_JY185_03p026b>¶
一卷書，可惜手中一枝筆。南方有人無消息，對花對酒長相憶。¶

*** 　　筆架山¶
吾是瑤臺翰墨仙，操觚弄槧玉皇前。翻雲爲墨海爲硯，一片寒¶
空如雪牋。兔毫象管用不得，倒蘸崑崙醉鈎畫。當年染罷八角¶
芒，金闕上章求放逸。三峯坐斷江南天，臨汝城頭蒼蒼然。狀如¶
筆架翠起伏，與吾閣筆𪖙𪖙眠。山靈驚呼猿鳥亂，淸魂復被風¶
吹散。起來叫問山前人，幾度松枯白石爛。¶

*** 　　挹爽¶
高人今居筆架山，蒼煙冥濛常風寒。西壁千巖靑未了，萬頃嵐¶
光薄淸曉。曉來軒窗敞且明，風𣠄月牖一壺氷。雞聲未斷鐘聲¶
<pb:CK-KZ_JY185_03p027a>¶
起，起飮沆𤅈朝紫淸。人間紅塵剌人眼，世上蝸蠅徒爾亂。豈復¶
知此爽氣佳，已被高人俱占斷。¶

*** 　　拙菴¶
笑㩦藜杖倚寒松，現世神仙一拙翁冠。簡投關離玉闕天，人推¶
出鎭琳宮，身居星弁霞裾上。心在煙都月府中，豈是摩挲令髮¶
黑。不須服餌自顔紅，百年贏得十分訥。萬事算來俱是空，解織¶
蜘蛛空結網。能言鸚鵡被樊籠，閑將世味閑中嚼。靜把天機靜¶
處窮，學巧不如藏巧是。忘機不與用機同，虛空不語虛空廣。造¶
化無聲造化公，六賊奈人閑不得。十魔見我懶相攻，凝神多得¶
佯呆力。養氣無非守口功，欲雨只消呼漭滉。要雷畧自召靊霳，¶
<pb:CK-KZ_JY185_03p027b>¶
人間若也不容住，學騎白鶴乘天風。¶

*** 　　詠雪於淸虛堂火閣(原本重出)¶
長空慘慘晝如夜，嚴風刮得雪片下。寒猿傍樹不敢聲，江梅羞¶
開恐易謝。萬山無限落葉愁，處處凝烟草舍。枯槎凍僵不復¶
活，飛廉截住陽春赦。餒虎呼雛入巖臥，過鳥如梭鑽樹罅。園林¶
蕭索無一物，幾夜霜威煞無藉。欲雨不雨數點霰，雪意沈吟天¶
似詐。滿空飛起楊花架，三日兩日凍不化。眼前幻出白玉樓，誰¶
敢登陟空嗟訝。肌膚生粟鼻流水，前村新醅復增價。漁翁溪畔¶
笑收網，魚亦不知鈎有麝。洗鐺簇火煎雪茶，垂䈴叠足說淸話。¶
呼童鑿碎硯中氷，呵手團欒結詩社。詩成此景尙自爾，安得王¶
<pb:CK-KZ_JY185_03p028a>¶
維收入畫。¶

*** 　　悲秋辭¶
蟲聲樹聲各已變，吾知流年暗中換。晝烏夜兔忙如箭，秋光漸¶
入蘆花岸。蘆花白兮蓼花紅，鴻雁跧蹲滿荻叢。牡丹海棠如夢¶
中，蓮藕香㪚池館空。人生𡻕月去如水，燕去鶯歸一彈指。星霜¶
磨老道人心，滿目世人紛如蟻。感今慨昔令人愁，乃知宋玉非¶
悲秋。江山紫翠餞漢唐，風物不復追商周。古人混混去不返，今¶
人紛紛知何限。古人憐今今憐古，夕陽影裏雲影亂。此身飄飄¶
如逰塵，身體髮膚皆他人。尙餘方寸管喜怒，不敢漏泄天公嗔。¶
向時歡娛成冷落，誰與感慨憐蕭索。定知悲喜聚散因，世間果¶
<pb:CK-KZ_JY185_03p028b>¶
無揚州鶴。所可悲者貧且孤，覽鏡自笑淸而癯。安能十事九如¶
意，定數豈復人能踰。秋風起兮秋水寒，秋心悲兮秋興酸。佳人¶
一去不復還，顧影度此時光難。此心寥寥秋夜月，孤光散入寒¶
光濶。夜深月落無人知，江上漁翁空網撒。不堪舉此向愁人，使¶
人泣下肝腸裂。何人爲我調素琴，叠叠爲我冩孤襟。庶令鬼神¶
伴伊泣，山空樹冷風蕭森。¶

*** 　　永州花月樓¶
春風夜飛招月檄，檄月司花月供職。月落千嬌百媚叢，諸花爲¶
月妍爲容。樓東月照樓西皎，樓西月向樓東笑。月與花戲天中¶
流，花與月浴江中浮。月皆不管春風怒，花爲月歌爲月舞。舞者¶
<pb:CK-KZ_JY185_03p029a>¶
媚綠歌嬌紅，爭憐妬寵驚春風。出有入無多變異，花竟不曉月¶
之意。江花惱天天花愁，東樓月掩西樓羞。花亦自睡花自醉，月¶
倦欲歸歸未至。卻緣曉鐘呼月囘，月回花醒花不知。¶

*** 　　景德觀枕流¶
寒泉㵼破靑山腹，靑山不改寒泉綠。幽人一心泉石心，倚溪著¶
此數椽屋。窗外飄噴萬斛珠，枕邊玲瓏一片玉。山間金龍嘯欲¶
飛，澗底銀蟾淸可掬。敲磬愁驚曉鷺眠，停經坐看昏鴉浴。香浮¶
茗雪滋肺腑，響入松濤震崖谷。淸靜耳觀絕絃琴，廣長舌唱無¶
生曲。客來坐此亦忘歸，溪南溪北千竿竹。¶

*** 　　聞鶴嘆¶
<pb:CK-KZ_JY185_03p029b>¶
霜翎雪羽胭脂頂，玄玄裳翠距白玉頸。何年乘風下太淸，芝田烟¶
暝瑤池冷。天台山上玉京天，何似靑天玉帝前。曉雲黯淡但欲¶
淚，夜月凄凉那得眠。君不見東海蒼魚浮呑舟，一朝失卻風濤¶
秋，陸地螻蟻俱逆謀。又不見南山白虎嘯裂石，一朝不得山林¶
力，平原貍兔起圖食。如彼茅圊蠅，不知天池翔大鵬。如彼布褌¶
蝨，不知白鸞舞空碧。世間炎涼相渭涇，是非寵辱無限情。彼鶴¶
暫爾耳，自驚聊自鳴。山靈更須勤愛護，忽然鼓趐翔四溟。上有¶
崑臺琪花紅，下有蓬山芝草靑。山頭知音復能幾，幾人得如華¶
與丁。那堪九霄去，人世無此聲。¶

*** 　　觀魚歌¶
<pb:CK-KZ_JY185_03p030a>¶
君不見東海有鯉釣不上，馮夷翻江春浩蕩。漁者歸舟載月明，¶
一聲雷震桃花浪。又不見北溟有鯤能吞舟，浪屋濤山相拍浮。¶
忽朝擊水三千里，九萬扶搖吳葉秋。道人放浪游太乙，一泓寒¶
玉浸春碧。十丈晴波何淨明，百尾巨魚自跳躑。錦鱗鐵鬛紅玉¶
鬐，珠齒氷腮紫金脊。綠玻璃裏飛璚梭，碧琉瓈中擲金尺。吾疑¶
漢室曾漏網，否則禹門曾點額。釣臺千古松風寒，渭水一竿霜¶
月白。子産之意徒洋洋，庚氏之呼可策策。有時聽琴躍水心，有¶
時認履伏地側。古人觀棠有何心，今朝鑑止輸閑客。羣魚羣魚¶
聽我語，太乙眞人在何許？尙埋頭角守汚池，不展爪牙上星渚。¶
種成紅杏不騎去，留向人間作霖雨。¶
<pb:CK-KZ_JY185_03p030b>¶

*** 　　題諸葛繡香園¶
碧桃枝上東風轉，一點陽和開柳眼。何人收拾羅浮春，藏在此¶
園天不管。每𡻕東君召勾芒，玉壺淡淡晴烟暖。佳人有恨嫌花¶
遲，王孫不來空草偃。南陽公子筆下詩，先遣一番風雨趲。底事¶
鶯啼似駡春，山川失色花神赧。淺碧牡丹呈一枝，嫩紅芍藥開¶
數本。小池水脈漲春波，古洞燒痕鋪翠巘。寒泉漱玉奪琴聲，舊¶
竹移陰侵酒盞。如人畫出香錦圖，任與白雲自舒卷。海棠落地¶
春閉門，杜鵑聲斷蜂蝶懶。秧針剌水盈南畝，老桑脱樹蠶方繭。¶
其他苑囿皆春歸，酒酹花魂不可挽。此園春色無增損，主人不¶
肯扃池館。荷花吐出十丈紅，芹秀泥融燕空卵。茉莉避席方夏¶
<pb:CK-KZ_JY185_03p031a>¶
闌，芙蓉彈冠已秋晚。面蘭琢句詩淸新，賓菊開樽意蕭散。丹桂¶
風中金屑飛，早梅雪裏璚香遠。曉來泣煙枝上猿，夜靜吠月花¶
間犬。壺中景富人榮華，身外天寒苦日短。醉後焚香厭濁醪，詩¶
成入口勝金臠。水晶廉捲翡翠屏，何必蓬萊和閬苑。諸郎靑衿¶
輩侃侃，一觴一詠心燕衎。紅袖佯醉倚蒲萄，白丁不敢躡苔蘚。¶
詩翁一字輕華衮，南來見此亦稀罕。主人靑眸終日阮，會將此¶
詩刋翠琬。¶

** 　詩七言律¶

*** 　　題淸虛堂¶
月移花影來窗外，風引松聲到枕邊。長劔舞餘烹茗試，新詩吟¶
<pb:CK-KZ_JY185_03p031b>¶
盡抱琴眠。酒醅初撥靑螺髓，香篆常燒紫馬鞭。九曲溪頭冲佑¶
觀，淸虛堂裏有神仙。¶

*** 　　初見孏翁二首¶
一掬精神逈出塵，孏翁自是不凡人。淵明松菊徑猶綠，靈運池¶
塘草正春。已把芝田栽枸杞，不將苔砌輾蒲輪。家傳衣缽歸龍¶
鳳，自指氷壺嗣頴濱。¶

**** 　　二¶
坡仙何日跨鯨歸，公是蘇家老白眉。把劔舞殘杯内酒，撫琴彈¶
破筆頭詞。桂林種德不知𡻕，福海流長無盡時。他年翁若回蓬¶
島，穩把靑氊付阿誰。¶
<pb:CK-KZ_JY185_03p032a>¶

*** 　　賦呈孏翁二首¶
驚秋鏡裏髩邊星，到處溪山皆洞庭怒雨打蓮𣣱沼綠，顚風掣¶
竹過墻靑。趁船紫燕辭芹渚，縮頸白鷗眠蓼汀。荷笠欲尋孏翁¶
去，帶些爽氣入踈櫺。¶

**** 　　二¶
孏翁老白結忘年，秋入淡烟疏雨天。醉把黑甜圓企夢，時將草¶
聖放些顚。杖藜還盡溪山債，杯酒結今風月緣。梭督靑童馳訥¶
槧，鱗煩柴吏饋雄篇。金華都似一楪大，卻貯兩枚詩酒仙。¶

*** 　　薄暮抵孏翁齋[酉*喿]酕至醉遲明有詩以控感懷¶
旋聞白酒買蓮房，滿㵼桐膏炤玉釭。月女冷窺靑斗帳，風神輕¶
<pb:CK-KZ_JY185_03p032b>¶
撼碧紗窗。公疑我是今皇甫，我恐公爲昔老龎。醉後唾珠黏紙¶
面，笑將筆力與人扛。¶

*** 　　贈王太尉¶
一曳華裾出禁庭，一聲長嘯萬山靑。歸來車馬如雲擁，掃去簪¶
纓似夢醒。紅瑪瑙杯斟白酒，碧珊瑚枕𣣱朱屏。也須趁取些强¶
學，作箇唐人五達靈。(唐五達靈，因詣靑城山遇丈人得道。)¶

*** 　　復盧艮菴韻¶
擬占朝班最上頭，官淸冷似一天秋。風花雪月千金字，水竹雲¶
山萬戶侯。海客盟鷗終不動，塞翁失馬更何求。明窗淨几華胥¶
外，蝴蝶翩翩自夢周。¶
<pb:CK-KZ_JY185_03p033a>¶

*** 　　題張知丞翛然軒¶
不著人間一點塵，翛然一室貯幽人。淸宵甕下酒中聖，白晝筆¶
頭詩泣神。芳草惜鋤憐綠淨，落花慵掃愛紅勻。碁聲隔斷華胥¶
路，自把博山燒暮春。¶

*** 　　和葉宰韻題震無咎齋¶
蝸角蠅頭旣可增，如何又問利和名。學他太古先天妙，合取中¶
庸一點誠。乾坤所謂日月祖，坎離乃是天地精。工夫學到震無¶
咎，隻字拔茅乘泰亨。¶

*** 　　立秋有懷陳上舍¶
沒巴沒鼻落一葉，發顚發狂何處風。九十日暑掃地去，滿懷汗¶
<pb:CK-KZ_JY185_03p033b>¶
珠尋已空。卻煩察判潘孺子，說與上舍陳交龍。來宵無雨必好¶
月，一樽還要與君同。¶

*** 　　夢中得五十六字¶
醉醒曳杖訪松關，正在黃昏杳靄間。旣去復來秋後暑，似無還¶
有雨中山。澗邊幾葉晚花落，天際一鈎明月彎。自覺餘煙埋屐¶
齒，行行印破蘚痕斑。¶

*** 　　胡中隱菴中傷春¶
盡把天工付祝融東皇歸去太華宮。稜稜山色聳蒼玉，湛湛波¶
光淸碧銅。楊柳入天鳩要雨，海棠落地蝶嫌風。好將杖履西園¶
看，萬紫千紅一夜空。¶
<pb:CK-KZ_JY185_03p034a>¶

*** 　　寓息菴送春¶
筆下自然詩料飽，天工畫出好山溪。魚知水暖不勝躍，鶯見花¶
飛只管啼。樹頭鳩使婦喚雨，屋後竹教孫出泥。太白十杯人酕¶
[酉*喿]，碧桃洞口日啣西。¶

*** 　　胡子羸菴中偶題¶
道人慣喫胡麻飯，來到人家今幾年？白玉樓前空夜月，紫金殿¶
上起春煙。閑傾一盞中黃酒，悶掃千章内景篇。昨夜鐘離傳好¶
語，教吾且作地行仙。¶

*** 　　贈天台老樊¶
別後俄經幾許春，相逢一笑挹南薰。灰頭土面無人識，木食草¶
<pb:CK-KZ_JY185_03p034b>¶
衣嫌俗紛。在淅之台今已久，姓樊名邴寂無聞。爲君傳此新詩¶
去，寄與鉛山趙翠雲。¶

*** 　　贈吳草裘¶
聞道靑城有老吳，話頭入耳十年餘。偶同婺女無憂客，來到天¶
台撞見渠。身上衣衫惟布素，口中談吐盡丹書。想君已是千餘¶
𡻕，誰道神仙世上無。¶

*** 　　寄蘇侍郎¶
往古來今如換肩，我疑公便是坡仙。滿城都沒箇伯樂，一日可¶
能無樂天。方且論文俄判袂，不知握手是何年。忽然鉄笛一聲¶
響，響到金華古洞邊。¶
<pb:CK-KZ_JY185_03p035a>¶

*** 　　天開畫樓圖¶
層簷叠巘入蒼冥，千山萬山相送迎。晴雲一抹收未了，溪尾更¶
濯餘霞明。化工朝暮費點染，丹靑變態隨深淺。凭欄展空千里¶
眼，卻愁此軸難舒卷。¶

*** 　　贈危法師¶
曾見先生在九華，朝餐玉乳看瓊花。鹿冠夜戴靑城月，鶴氅晨¶
披紫府霞。偶攜劔在人間世，來把琴歸仙子家。一笑相逢松竹¶
裏，炷香新話啜杯茶。¶

*** 　　遊楊梓巖¶
天半秋風鳴萬松，芫花半落夕陽紅。寮烟暗鎻仙壇古，野草深¶
<pb:CK-KZ_JY185_03p035b>¶
藏丹竈空。人採紫芝何處覔，我來白晝不相逢。一聲簫管笑揚¶
袂，秋色滿懷詩興濃。¶

*** 　　燕巖逰罷與巖主話別¶
西風吹作此巖逰，滿目松筠翠欲流。玉燕不飛明月夜，石鐘一¶
振曉霜秋。惜乎分水便南北，忽爾回頭欲去留。且去人間辦丹¶
料，卻來山頂結茅休。¶

*** 　　題舒氏難老亭二首¶
別是人間一洞天，椿松鬱鬱起祥煙。德同桂種不知𡻕，福與水¶
流無盡年。萱草堂前千古事，蓮花池上兩神仙。萊衣戲綵人無¶
恙，結盡溪山風月緣。¶
<pb:CK-KZ_JY185_03p036a>¶

**** 　　二¶
三十三天第一天，玉皇殿下裊輕烟。不知劫數今何代，方是延¶
康第二年。弱水無船歸似箭，華胥有夢且逰仙。攜笻難老亭前¶
坐，且結焚香瀹茗緣。¶

*** 　　贈琴客陸元章¶
手持一枚寒水晶，十指擊戛如玉鳴。曲彈白雪陽春調，調有高¶
山流水聲。松梢鶴唳恰夜半，爐烟寂寂風泠泠。紙衾瓦枕冷如¶
水，展轉無夢睡不成。起來搔手撫一闋，吟罷滿山秋月明。¶

*** 　　題棲仙館¶
好松好竹好溪山，車馬駢闐自往還。行客聞篘新酒白，入門踏¶
<pb:CK-KZ_JY185_03p036b>¶
破嫩苔斑。我言物外淸幽地，卻似廛中闤闠間。穀粟桑麻空潤¶
屋，主人陪接不曾閑。¶

*** 　　雨中題旅館¶
風攪長空秋雨懸，路如苔滑懶搖鞭。入門指僕買杯酒，磨墨倚¶
窗吟一篇。黃竹繞簷黃蟻戰，白蘆映水白鷗眠。一聲長嘯便歸¶
去，回首孤村空暮烟。¶

*** 　　怡齋¶
逸士幽居松竹林，小堂偃枕北山陰。夜深冷月寒蓬戶，曉起淸¶
風爽楮衾。把劒更飡杯面酒，搬書動破篆頭琴。自從一見羲皇¶
面，千古誰知養活心。¶
<pb:CK-KZ_JY185_03p037a>¶

*** 　　天谷菴¶
半天突出一奇峯，小小茅菴滋味濃。夾道新松招夜月，滿林幽¶
竹喚秋風。迎人野鳥間關語，惱客巖花爛熳紅。策杖且隨流水¶
去，柴門時有白雲封。¶

*** 　　降眞室¶
瓊鐘發響綵旛飛，窗外靑鳥半夜啼。松竹無言爭地靜，星辰可¶
摘覺天低。黃雲屋角勝金輦，素月簷頭放玉梯。稽首紫皇初宴¶
罷，太虛聲斷乞刀圭。¶

*** 　　贈慵菴盧副宮¶
山色凝雲翠幾重，鳥聲驚落夕陽紅。要攜琴去彈秋月，且掇碁¶
<pb:CK-KZ_JY185_03p037b>¶
來著晚風。一度醉眠知事少，數番吟暢覺心空。慵菴不與人相¶
與，閣上柴門滋味濃。¶

*** 　　盧叔裕淸貧軒¶
一味逍遙不管天，日高丈五尙閑眠。溪魚村酒別般味，野䔩山¶
殽不用錢。甕牖蓽門關小徑，乾柴白米煮淸泉。有時拄杖靑松¶
畔，便是人間快活仙。¶

*** 　　劣隱¶
世態炎涼覺鼻酸，洞門空掩綠煙寒。仗三尺劔臨風舞，把一張¶
琴對月彈。斫竹數竿容水過，倚松半日我經看。山林心緖得閑¶
處，好煉長生不死丹。¶
<pb:CK-KZ_JY185_03p038a>¶

*** 　　思微堂(訪靈寶觀，詠思微堂。《靈寶中盟籙》，有『思微定志勝』，因以命名，取爲之吟曰：)¶
思微堂裏自冲虛，高士閑居興味殊。月冷花開數朶靜，風淸鳥¶
過一聲孤。誰知心上工夫妙，欲覺人間俗累無。九轉内丹成也¶
未，快騎白鶴去天衢。¶

*** 　　題上淸法堂壁¶
秋雨懸天風作寒，冷烟鎻住屋頭山。半巖飛鳥一聲過，峭壁斷¶
雲千古閑。世俗不知幽靜處，神仙隱在有無間。夜來小艇篙脫¶
手，醉把霜笻入翠灣。¶

*** 　　太虛堂¶
滿堂冷靜爽精神，不著人間一點塵。簷鵲噪風呼薄晚，庭花飄¶
<pb:CK-KZ_JY185_03p038b>¶
露落殘春。華胥上國今無夢，龍漢元年古有身。香篆飛從窗外¶
去，雲梢孤鶴唳何人。¶

*** 　　三華院還丹¶
絳宮無事絕塵埃，坎虎離龍戰幾回。白雪飛空鉛蕊綻，黃雲覆¶
鼎汞花開。龜蛇抱一成丹藥，烏兔凝眞結聖胎。夜半瀛洲寒月¶
落，冷風吹鶴上蓬萊。¶

*** 　　送江子恭三首¶
我欲楊村結草廬，不知宗蹟又江湖。回觀咫尺如天遠，自別丰¶
標僅月餘。一二時思故舊整，千百里望可音書。憶君不忍忘懷¶
處，一片靑雲點太虛。¶
<pb:CK-KZ_JY185_03p039a>¶

**** 　　二¶
春來行盡爛田畦，雲滿春空水滿溪。風樣碧波翻麥隴，日晴紅¶
雨落桃蹊。杜鵑聲斷驚寒兔，蝴蝶夢殘聽曉雞。人在江東寄歸¶
信，海棠花謝燕啣泥。¶

**** 　　三¶
子到鉛山我信州，筍輿軋軋又歸沐。數程細雨斜風路，一片落¶
花啼鳥愁。何必便爲阮籍哭，不來相伴赤松逰。他年我到蓬萊¶
去，一粒金丹汝去不。¶

*** 　　送張太師¶
自從汝離武夷來，險阻艱難厯幾回？江左旅中連值雨，春深路¶
<pb:CK-KZ_JY185_03p039b>¶
上滑成苔。鳥啼花片落流水，風慘猿聲嘯古臺。舉眼四山如壁¶
立，教君歸去也心灰。¶

*** 　　贈杜省元¶
海外三山一洞天，金樓玉室有神仙。南柯國裏柯巖叟，白馬江¶
邊馬自然。鯨脯味甘供老廣，黃麻飯熟飼彭鏗。金丹鍊就爐無¶
火，桃再開花經幾年。¶

*** 　　淡菴倪淸父¶
地僻人閑春晝長，了然物我兩相忘。薄披明月歸詩肆，細切淸¶
風入醉鄉。蠟味溪山閑裏嚼，虀羹松竹靜中嘗。把琴彈破世間¶
事，淨几明窗一炷香。¶
<pb:CK-KZ_JY185_03p040a>¶

*** 　　倪敬父柯山¶
暮雲橫翠夕陽斜，啼罷歌樓林外鴉。綠竹弄搖風裏影，碧桃開¶
遍雨中花。三杯淡酒邀明月，一局殘棋驚落霞。人在柯山山上¶
詠，笑揮管筆走生蛇。¶

*** 　　酬蔣知觀所惠詩(一篇飛鳥雲破午，鬼神泣，視之五十六粒珠矣。座上客日：『蔣知觀所惠子之詩¶　　　也。』索紙筆以代，皇恐。)¶
新雁飛來一朶雲，讀之毛骨聳寒鱗。展開大句幾鈎墨，存想先¶
生滿面春。榻上賓朋談盛德，山中冠褐混凡身。來朝盥手炷香¶
去，恐是蓬萊相識人。¶

*** 　　讚鐘¶
<pb:CK-KZ_JY185_03p040b>¶
聞道琳宮欲範鐘，　上皇勅賜萬斤銅。一模脫出等閑事，千古¶
要知陶鑄功。敲得星飛驚落月，撞教雲破響呼風。子今欲爲吾¶
皇夀，笑指瓊樓貼碧空。¶

*** 　　靖通菴¶
靖通菴外鎻晴雲，瑩壁飛瓊兀叠鱗。野鳥無心一聲曉，巖花有¶
意四時春。鑿開風月長生地，占斷烟霞不老身。虛靖當年仙去¶
後，不知丹訣付何人。¶

*** 　　澹菴¶
平生只要樂淸虛，占斷人間靜處居。古壁空懸三尺劔，幽窗閑¶
卻一牀書。遠山喜色日初染，枯水凉聲風自梳。細嚼淸閑滋味¶
<pb:CK-KZ_JY185_03p041a>¶
別，雲霞收拾作糧儲。¶

*** 　　假山¶
一林幽竹幾時栽，怪石花磚砌綠苔。羽客逰巖乘雨至，仙翁採¶
藥破雲來。天台猶在眉毛聳，雁蕩依然眼睫開。昨夜摘珠人報¶
道，海邊失卻小蓬萊。¶

*** 　　美周都監禱雨驗¶
旱魃爲妖欲請雩，眞人問雨幾時無。先將鳳表投金闕，擬向龍¶
潭下鐵符。彈指雷鳴三霹𩆝，舉頭雲起一須臾。笑將斗柄輕輕¶
戽，倒㵼銀河萬斛珠。¶

*** 　　別句呈庚契吳高士¶
<pb:CK-KZ_JY185_03p041b>¶
一笑相逢在翠微，綠槐高柳借涼時。只將水竹煙雲興，說與風¶
花雪月知。日落三杯無事酒，人閑八句自然詩。來朝雲過靑山¶
外，回首空聞猿鶴悲。¶

*** 　　䝉谷¶
淡煙輕鎖數株松，夜靜蕭蕭古谷風。雲掩草舒青洞綠，鳥啣花¶
落碧巖紅。神仙去後無金劔，仕宦來時有玉桐。不知此後誰人¶
隱，寂寞南來幾朶峯。¶

*** 　　題西軒壁¶
隨身風月幾淸閑，不做人間[食*癸]底官。朝飲一壺朱鳳髓，暮餐八¶
兩黑龍肝。打開俗網了無事，縳住時光自駐顔。昨夜夢回天上¶
<pb:CK-KZ_JY185_03p042a>¶
去，瓊樓玉闕不勝寒。¶

*** 　　贈趙縣尉¶
半斤雷火燒紅杏，一滴露珠凝碧荷。錦帳中間藏玉狗，寶瓶裏¶
面養金鵝。鉛花朶朶開靑蕊，汞葉枝枝發絳柯。莫問嬰兒并姹¶
女，等閑尋取舊黃婆。¶

*** 　　贈趙翠雲¶
金公姹女到黃家，活作蒼龜與赤蛇。偃月爐中烹玉蕊，朱砂鼎¶
裏結金花。奔歸氣海名珠驥，飛入泥丸是白鴉。昨夜虎龍爭戰¶
後，雪中微見月鈎斜。¶

*** 　　贈雷怡眞¶
<pb:CK-KZ_JY185_03p042b>¶
地魄天魂日月精，奪來鼎内及時烹。秪行龜鬬蛇爭法，早是龍¶
吟虎嘯聲。神水華池初匹配，黃芽白雪便分明。這些是飮刀圭¶
處，漸漸抽添漸漸成。¶

*** 　　贈天慶觀¶
買得羅江一葉舟，功名如蠟阿休休。我無曳尾乞憐態，早作灰¶
心不仕謀。已學漆園耕白兆，甘爲關令候靑牛。刀圭底事憑誰¶
會，明月淸風爲點頭。¶

*** 　　題嶽祠¶
南來一劔住三山，分得平生風月懽。雖宰旌陽應施藥，本求勾¶
漏爲修丹。蒙莊且慕漆園祿，李老當爲柱下官。我視榮華眞慣¶
<pb:CK-KZ_JY185_03p043a>¶
見，何如早煉碧琅玕。¶

*** 　　題紫芝院¶
武夷山前嘯一聲，雲愁霧慘野猿驚。閑披破衲藏風月，醉把葫¶
蘆禁鬼神。杖弄銀蟾攪天地，夜烹金鼎煮星辰。睡酣不覺機關¶
露，身是紅光火一輪。¶

*** 　　景泰山人送友人¶
白雲影裏話三生，起坐相從夜共行。誼與雲天高也薄，道於泰¶
華重耶輕。酒非貪飮誰知已，詩不求工貴適情。但使忘年成莫¶
逆，何須肉袒負渠荆。¶

*** 　　嘉定甲申閏月五日輓歌¶
<pb:CK-KZ_JY185_03p043b>¶
唳鶴啼猿怨滿懷，煙葵露槿淚盈腮。一鈎桂月千林黯，半夜松¶
風萬壑哀。不御六龍昌寶祚，遽驂八駿駐瑤臺。小臣泉石膏肓¶
了，無任氷肝玉膽摧。¶

*** 　　見浙翁𤥎禪師¶
謂師有道國人皆，何必文殊更五臺。棒喝交馳聊復爾，離微不¶
犯亦奇哉。且言風動還幡動，莫問船來與陸來。不道相逢不相¶
識，儘教寒拾笑咍咍。¶

*** 　　奏章歸¶
玉殿朝回夜已深，三千世界靜沉沉。微微花雨黏琪樹，浩浩天¶
風動寶林。烟鎖崑崙山頂上，月明娑竭海中心。步虛聲斷一回¶
<pb:CK-KZ_JY185_03p044a>¶
首，十二樓臺何處尋。¶

*** 　　題迎仙堂¶
昔日尋師到海涯，手中常袖一靑蛇。隨身風月長爲伴，到處溪¶
山總是家。玉笥巖前曾結草，金華洞裏獨餐霞。有人問我長生¶
事，默默無言指落花。¶

*** 　　述翠虛眞人安樂法¶
收歛神光少默然，頂門一路聚雲煙。且昇陽火烹金鼎，卻降靈¶
泉灌玉田。交結只於牛渚外，分明正在鵲橋邊。功夫九九數六¶
六，此是人間安樂仙。¶

*** 　　羅適軒淨明軒¶
<pb:CK-KZ_JY185_03p044b>¶
占斷人生百𡻕閑，絳宮有路透玄關。明如雪夜潭心月，靜似春¶
天雨後山。萬籟無聲人不寐，一塵何處夜將闌。琴心三叠倚樓¶
坐，黃鶴悠悠去不還。¶

*** 　　丹詩¶
太乙壇前偃月爐，不消柴炭及吹噓。金翁跨虎歸瑤闕，姹女騎¶
龍到雪壺。採得三斤寒水玉，鍊成一顆夜明珠。從兹只用抽添¶
法，産箇嬰兒一似渠。¶

** 　呈萬菴十章¶

*** 　　歸山¶
生死輪迴第幾番，塵塵劫劫不曾閑。一潭湛綠是非海，千尺粉¶
<pb:CK-KZ_JY185_03p045a>¶
靑人我山。性地靈苖思水國，心天明月掩雲關。衣中珠子無尋¶
處，今且隨邪煉大還。¶

*** 　　採藥¶
五藴山頭多白雲，白雲深處藥苖芬。威音王佛隨時種，元始天¶
尊下手耘。石女騎龍攀雨朮，木人駕虎摘霜芸。不論貧富家家¶
有，採得歸來各一斤。¶

*** 　　爐鼎¶
須信先天事事無，陰陽陶鑄此形模。眞空平等硃砂鼎，虛徹靈¶
通偃月爐。九竅可風壇墠暖，二時失火藥材枯。只兹一點無明¶
焰，煉出人間大丈夫。¶
<pb:CK-KZ_JY185_03p045b>¶

*** 　　火候¶
無位眞人煉大丹，倚天長劔逼人寒。玉爐火煅天尊膽，金鼎湯¶
煎佛祖肝。百刻寒温忙裏準，六爻文武靜中看。有人要問眞爐¶
鼎，豈離而今赤肉團。¶

*** 　　沐浴¶
藥爐丹鼎火炎炎，六賊三尸怕令嚴。無去無來無進退，不增不¶
減不抽添。愛河浪靜浮朱雀，覺海波深浸白蟾。一自浴丹歸密¶
室，太陽門下夜明簾。¶

*** 　　温養¶
金翁姹女結親姻，洞口桃花日日春。拾得一輪天上月，煉成萬¶
<pb:CK-KZ_JY185_03p046a>¶
劫屋中珍。黃婆卽是母之母，赤子乃其身外身。龍漢元年消息¶
斷，威音前面更何人。¶

*** 　　金丹¶
佛與眾生共一家，一毫頭上現河沙。九還七返魚逰網，四諦三¶
空兔入。混沌何年曾結子，虛空昨夜復生花。阿誰鼎内尋丹¶
藥，枯木巖前月影斜。¶

*** 　　沖舉¶
自從踏著湼槃門，一枕淸風幾萬年。弱水蓬萊雖有路，釋迦彌¶
勒正參禪。誰將枯木巖前地，放出落花啼鳥天。兩箇泥牛鬬入¶
海，至今消息尙茫然。¶
<pb:CK-KZ_JY185_03p046b>¶

*** 　　參同¶
道人家在海之南，來訪廬山老萬菴。露柱燈籠同請舉，僧堂佛¶
殿總和南。山河大地自羣動，蠢動含靈共一龕。虀甕裏魚淹未¶
死，此香炷向活瞿曇。¶

*** 　　謝鶴林見訪¶
我方一枕午風眠，君正然香未解船。知問無爲三不荅，廣咨王¶
母幾寥然。分明翠竹黃花意，何必紅鉛黑汞篇。寄語鶴林老居¶
士，甚時叱鶴過西川。¶

*** 　　悟空寺¶
迷則僧秪悟刹那，遍將此事勘禪和。春深未解桃花旨，日永其¶
<pb:CK-KZ_JY185_03p047a>¶
如燕語何。曉殿冷凝山色重，夜樓濶占月華多。西來祖意憑誰¶
委，只有門前窣堵波。¶

*** 　　黃巖舟中¶
滿船明月浸虛空，綠淨無痕夜氣濃。詩思浮沉檣影裏，夢魂搖¶
曳櫓聲中。星辰冷落碧潭水，鴻雁悲鳴白蓼風。一點漁燈依古¶
岸，斷橋垂露滴梧桐。¶

*** 　　玉壺睡起¶
白雲深處學陳搏，一枕淸風天地寛。月色似催人起早，泉聲不¶
放客眠安。甫能蝴蝶登天去，又被杜鵑驚夢殘。開眼半窗紅日¶
爛，直疑道士夜燒丹。¶
<pb:CK-KZ_JY185_03p047b>¶

*** 　　山中¶
天台山頭梅花時，天台仙人去不歸。曉猨夜鶴不堪聽，丹井藥¶
爐何所依。老竹數竿瀕碧澗，寒鴉幾點餞斜暉。幽人無限縈心¶
事，未得工夫隱翠微。¶

*** 　　醉裏¶
道人天地便爲家，慣見溪山眼不花。竹月光中詩世界，松風影¶
裏酒生涯。醒時吟笑揚州鶴，夢見常騎月府蟇。是則官家縻好¶
爵，此生只合飯胡麻。¶

*** 　　次黃提刑雪韻¶
久晴忽爾雨絲絲，旣雨還晴亦不疑。滕六假甯催入局，趙衰回¶
<pb:CK-KZ_JY185_03p048a>¶
避乞尋醫。搗霜碾雹些來箇，剪水雕氷片子時。一夜悄然飛到¶
曉，滿天滿地化琉璃。¶

*** 　　梧州江上夜行¶
雲去雲來幾點星，城頭畫鼓轉三更。草深螢聚渾成燐，月暗鶴¶
飛惟有聲。何處夜航鳴櫓過，滄江如鏡煙半破。忽然長嘯驚沙¶
鷗，飛入前山不留箇。¶

*** 　　積翠樓¶
飛雲湧浪天邊來，翠色迷空撥不開。逸人憐此一崔嵬，峩翬危¶
簷倚翠堆。客來樓前認林樾，坐久神爽愈飛越。移時雙鶴何處¶
歸，遙見前山兩點雪。¶
<pb:CK-KZ_JY185_03p048b>¶

*** 　　希夷堂¶
道人久矣冺耳目，蕭然自如脫覊束。朝隨扶桑日頭起，暮趁崑¶
崙雲腳伏。靑牛過關今幾年，此道分明在目前。昨夜琴心三叠¶
後，一堂風冷月娟娟。¶

*** 　　題濳菴¶
已把功名等風絮，鶴氅星冠懶成趣。谷口人尋虎蹟來，林間菴¶
在猿啼處。好向靑山白雲中，參取翠竹黃花句。道人珍重老維¶
摩，明日千峯萬峯去。¶

*** 　　題玉隆宮壁詩¶
旌陽歸去太康年，石竈灰寒古洞前。笑斬白龍橫蓼岸，醉騎黃¶
<pb:CK-KZ_JY185_03p049a>¶
鶴步雲天。金丹玉屑不復得，鐵臼石函猶宛然。四十二口家何¶
在，猿嘯西山柏樹煙。¶

*** 　　贈余先生¶
半斤雷火燒紅杏，一滴露珠凝碧荷。錦帳中間藏玉兔，寶瓶裏¶
面養金鵝。鉛花朶朶開瓊苑，汞葉枝枝映碧波。擬欲刀圭分付¶
汝，爲緣汝未識黃婆。¶

*** 　　潮陽謁靈山大顚禪師¶
天地神祇不可誣，小人君子費分疎。我無其事初何䘏，自揆於¶
心或未如。豈是大顚留乃服，只聞剌史造吾廬。誰能脫畧形骸¶
外，孟簡尙書謾寄書。¶
<pb:CK-KZ_JY185_03p049b>¶

** 　武昌懷古十詠¶

*** 　　南樓¶
凭暖朱欄醉已蘇，樓前眼纈望中疎。漢陽草樹看來短，淮岸漁¶
家淡欲無。薄暮鴉翻千點墨，晴空雁草數行書。多情庾亮吟𩲉¶
遠，風泛蘆花秋滿湖。¶

*** 　　黃鶴樓¶
白雲黃鶴迹成遺，何獨當年丁令威。洞裏不知朝市改，人間再¶
到子孫非。笛聲吹斷秋江黯，月影飛來夜漏稀。大醉倚樓呼費¶
褘，蓬萊山下幾斜暉。¶

*** 　　赤壁¶
<pb:CK-KZ_JY185_03p050a>¶
不說江山笑老權，盡稱造化戲曹瞞。飛烏遶樹孤回首，斷㦸沉¶
沙怒激湍。豪傑已隨霜葉盡，興亡儘付浪花翻。畫堂莫唱坡仙¶
賦，戰骨草中吟夜寒。¶

*** 　　吳王宮¶
不將膽命賦周郎，安得兒孫見太康三國興亡成夢事，一川煙¶
草斷人腸。黃旗紫蓋伊巴蜀，翠殿朱樓自武昌。縱謂西山非王¶
氣，金陵能得幾時王。¶

*** 　　靈竹寺¶
孝之一字恊天倫，信可通天感鬼神。霜滿竹林安得笋，心傾淚¶
雨自生春。祗聞郭巨曾埋子，豈得曾參亦殺人。鑿隧及泉愚爾¶
<pb:CK-KZ_JY185_03p050b>¶
耳，斯人盍是舜之臣。¶

*** 　　奇章臺¶
登臺日費萬緍錢，賓從如雲劔履駢。食鼎歌鐘移楚地，貂金珮¶
玉整唐天。緬懷[王*戚]鉞熊旂裏，尙有氷辭雹語傳。偃月堂中人用¶
事，牛家僧孺得稱賢。¶

*** 　　江漢亭¶
西風黃葉滿秋城，水鳥飛無沙磧腥。淮浪白如頭似白，沔山靑¶
與眼俱靑。何人得見蓮花女，此地空餘江漢亭。一自鄭生雙珮¶
斷，幽情渺在蓼花汀。¶

*** 　　鸚鵡洲¶
<pb:CK-KZ_JY185_03p051a>¶
無人爲呌禰平原，表祖觕人豈識文。鶴在雞羣懷月露，豹將虎¶
變欠風雲。鳳凰池上纔方酒，(池在城南。)鸚鵡洲邊已自墳。道大不容¶
才見忌，漁陽撾斷不堪聞。¶

*** 　　西塞¶
落盡桃花水滿湖，西山西塞長新蒲。斜風細雨今如許，靑笠綠¶
簑誰又無。聖主龍飛邦有道，醉仙睡到日高梧。何時堯舜無巢¶
許，我也人呼黏壁枯。¶

*** 　　南浦¶
越禽胡馬易空疎，水遠天長夢亦迂。南北故人鴻去外，古今陳¶
迹雨晴初。雲連碧草別愁黯，風眇綠波征騎孤。三徑淒涼一杯¶
<pb:CK-KZ_JY185_03p051b>¶
酒，夜深重讀寄來書。¶

*** 　　歸雁亭¶
嗟予尙未髮星星，今日杯茶歸雁亭。幾見霜翎巢曰草，數行雲¶
足篆靑冥。方將寄字來苕霅，莫便翻身過洞庭。握手亭前話今¶
古，仇池仙墨有餘淸。¶

*** 　　席上偶成呈主簿兄¶
原氣推宗分不疎，一相思一檢輿圖。三生骨肉幾回別，萬里音¶
書半字無。風雨每思君對榻，江湖長只影爲徒。春城烟鎻南臺¶
暮，兩地襟情片月孤。¶

*** 　　題棲雲堂¶
<pb:CK-KZ_JY185_03p052a>¶
高人占斷一生閒，長得靑山在眼看。碁子縱橫星點亂，琴絃戛¶
擊玉聲寒。無心門掩苔三徑，觀化庭栽竹萬竿。中有玄機人不¶
會，淸風明月兩丸丹。¶

*** 　　呼喚體自述¶
只貪飮酒與吟詩，煉得丹成身欲飛。曩劫曾爲觀大士，前生又¶
是沠禪師。蓬萊舊路今尋著，兜率陀天始覺非。料我年當三十¶
六，靑雲白鶴是歸期。¶

*** 　　張子衍爲至德知觀鄢冲眞求詩¶
一簇樓臺水上居，琅風韻竹動笙竽。魚龍飛舞半帆雨，鷗鷺眠¶
呼兩岸蘆。雪覆高低春玉樹，月明表裏夜氷壺。漁郎倚櫂桃花¶
<pb:CK-KZ_JY185_03p052b>¶
落，認得扶桑宮殿無。¶

*** 　　送蜀李道士¶
我居瓊海子潼川，相望西南路八千。乃祖靑牛今不返，予家白¶
鹿尙閒眠。雲萍莫測眞如夢，琴劔相逢亦宿緣。多少西風黃葉¶
恨，待須貰酒泛湖船。¶

*** 　　舟行適興¶
天知一柯過扶胥，排辦千山作畫圖。暮靄催詩歸彩筆，秋光入¶
酒透氷壺。篙頭點水月破碎，雲腳行天星有無。岸柳江楓共招¶
手，西風吹我出賁隅。(一作『入羅浮』。)¶

*** 　　淸聽堂¶
<pb:CK-KZ_JY185_03p053a>¶
白龍過澗玉琮琤，澗外松聲擊戛鳴。煙鎻簷牙春二月，月移簾¶
額夜三更。琴彈白雪陽春調，曲轉高山流水聲。淸聽堂中杳無¶
夢，我將乘興跨長鯨。¶

*** 　　大都督制侍方巖先生召彭白飮於州治之春野亭因和¶　　蘇子美韻¶
夕陽花木丹靑活，煙月山林水墨昏。碧縷倦飛縈寶鼎，紅波驚¶
漲溢金樽。掀髯醉接君謨筆，擊缶吟招子美𩲉。因逐尙方雙舄¶
至，亦隨桃李入春園。¶

*** 　　題天甯寺海月亭¶
晝潮夜汐大江東，江上東南寶刹雄。飯了從容陪海月，禪餘宴¶
<pb:CK-KZ_JY185_03p053b>¶
寂享松風。(寺有松風堂。)主賓無間諸塵淨，心目相忘萬象空。橙熟手¶
香吟筆滑，餘情渺在夕陽中。¶

*** 　　柳塘送春¶
急雨將雷過柳塘，春因底事亦歸忙。經時不放荷花葉，昨夜盡¶
收梔子香。判斷千林成夢去，安排一夏納風涼。開眉無覔愁來¶
處，數筆晴雲盡水鄉。¶

*** 　　賦月同鶴林酌別奉似紫瓊友¶
婀娜嫦娥處玉宮，秋來梳洗越當空。陰晴圓缺天何意，離合悲¶
歡事與同。好去畫樓歌舞地，朅來淸館別愁中。應知人不能如¶
月，月且團圓半月逢。¶
<pb:CK-KZ_JY185_03p054a>¶

*** 　　舟行西湖詩贈諸友¶
二十年來雲水身，今凡七度踏京塵。絲長𡻕月能多少，粟大功¶
名徒苦辛。白日戲陪人世事，綠煙鎖斷洞門春。雲巖月岫今何¶
處，一聽猿聲一愴神。¶

*** 　　梅花二首寄呈彭吏部¶
一自花光爲寫眞，至今冷落水之濱。惟三更月其知已，此一瓣¶
香專爲春。淸所以淸氷骨格，損之又損玉精神。雪中好與誰爲¶
伴、只有竹如君子人。¶

**** 　　二¶
氷玉丰姿不可雙，霜前雪後想淒涼。絕憐夜氣渾如水，而况笛¶
<pb:CK-KZ_JY185_03p054b>¶
聲堪斷腸。以月照之偏自瘦，無人知處忽然香。從今桃李皆門¶
士，誰道花中有孟嘗。¶

*** 　　有贈¶
雲鎖蓬萊海接天，琪花瑤草簇春煙。三千年後桃初實，十二樓¶
前月正圓。白日塵埃飛不到，靑冥風露冷無眠。共君旣飽胡麻¶
飯，一棹歸歟弱水船。¶
¶	
<pb:CK-KZ_JY185_04p001a>¶
@fw1重刋道藏輯要¶

* 　瓊琯眞人集¶
宋海南白玉蟾著¶

** 　七言絕句¶

*** 　　曲肱詩二十首¶
昔在青華第一宫，秪緣醉後怒騎龍。傾翻半滴金瓶水，不覺人¶
間雨發洪。¶

**** 　　二¶
玉皇有勅問神霄，誰去騎龍亂作妖。自別雷城一囘首，人間天¶
上已相遼。¶
<pb:CK-KZ_JY185_04p001b>¶

**** 　　三¶
謫君塵世意徘徊，煉盡金丹待鶴來。歸去神霄朝玉帝，依前命¶
我掌風雷。¶

**** 　　四¶
五雷深鎖玉清宫，白鶴呼風唳碧空。說著這般辛苦處，三千玉¶
女蹙眉峯。¶

**** 　　五¶
太一天皇謁紫清，翠娥百萬擁雲軿。當時不合撎頭看，忽見天¶
丁叱火鈴。¶

**** 　　六¶
<pb:CK-KZ_JY185_04p002a>¶
我不生嗔怒玉皇，翠娥無復舞霓裳。如何天上神仙女，染汚清¶
都一散郎。¶

**** 　　七¶
夢斷南柯覺昨非，因緣盡處兩分飛。寒松空鎖翠娥夢，我獨於¶
今未得歸。¶

**** 　　八¶
玉府官僚無甚人，上皇憐我最辛勤。忽然詔下催歸去，猿呌萬¶
山空白雲。¶

**** 　　九¶
瑤池王母宴羣仙，兩部笙歌簇綺筵。誤取一枚仙李吃，又來人¶
<pb:CK-KZ_JY185_04p002b>¶
世不知年。¶

**** 　　十¶
我到人間未百年，恰如頃刻在三天。向來我本雷霆吏，今更休¶
疑作甚仙。¶

**** 　　十一¶
徃昔逍遙在太華，朝餐玉乳看瓊花。當年身著六銖服，不識人¶
間有苧麻。¶

**** 　　十二¶
做到天仙地位時，三遭天遣落天墀。却嫌天上多官府，且就人¶
間洞府嬉。¶
<pb:CK-KZ_JY185_04p003a>¶

**** 　　十三¶
白雲隨我見天台，又趂金華路上迴。樓鳳亭中留不去，武夷山¶
下野猨哀。¶

**** 　　十四¶
說與清風明月知，楊州有鶴未能騎。夜來五鳳樓前看，天上白¶
雲空自飛。¶

**** 　　十五¶
跣足蓬頭破衲衣，悶來飮酒醉吟詩。廛中走遍無人識，我是東¶
華大帝兒。¶

**** 　　十六¶
<pb:CK-KZ_JY185_04p003b>¶
這一聖過二十年，肉重不能飛上天。抖擻衲頭還自笑，囊中也¶
堅一文錢。¶

**** 　　十七¶
我有隨身一顆珠，見時自有覔時無。金雞呌罷無人見，月射寒¶
光滿太虛。¶

**** 　　十八¶
不識看經不坐禪，饑來吃飯困來眠。玉皇若不開清眼，却是凡¶
夫骨未仙。¶

**** 　　十九¶
不把雙眸看俗人，五湖四海一空身。洞天深處無人到，溪上桃¶
<pb:CK-KZ_JY185_04p004a>¶
花幾度春。¶

**** 　　二十¶
桑田變海海成田，這話教人信也難。只有一般輸我處，君王未¶
有此清閑。¶

*** 　　題棲鳳亭四首¶
亭前綠密玉成叢，鳳宿枝頭烟雨空。簫管一聲人未寢，滿林明¶
月浸清風。¶

**** 　　二¶
聲傳琴瑟風生枕，影瀉琅玕月滿庭。白鳳飛來枝外宿，夜深點¶
破一林清。¶
<pb:CK-KZ_JY185_04p004b>¶

**** 　　三¶
竹也多年管風月，鳳兮幾夜宿雲烟。林間有客吹簫去，竹化成¶
龍鳳入天。¶

**** 　　四¶
潘氏亭前飮一宵，酒酣對竹嘯瓊簫。不知棲鳳來多少，鳳去人¶
歸竹寂寥。¶

*** 　　題胡運幹別墅二首¶
悶來愛竹把花嫌，無事看山高捲簾。好鳥一聲飛過簷，清風著¶
力送銀蟾。¶

**** 　　又¶
<pb:CK-KZ_JY185_04p005a>¶
博山一炷小蛇寒，無人獨自坐蒲團。柴門却借冷風觀，簷外白¶
雲時往還。¶

*** 　　詠韓湘¶
汝叔做盡死模樣，雪裏出來無意况。頼有當年花一籃，至今推¶
與閑和尙。¶

*** 　　孤螢¶
夜靜乘凉坐水亭，草頭隱映見孤螢。瞥然飛過銀海面，俯仰浮¶
光兩點星。¶

*** 　　題武夷五首¶
不見虹橋接幔亭，空餘水綠與山青。客來剔出些兒勝，五曲溪¶
<pb:CK-KZ_JY185_04p005b>¶
頭大隱屏。¶

**** 　　二¶
龍驤仙掌巖頭水，鶴唳幔亭峯上雲。但得明窗塵二七，躍身去¶
謁武夷君。¶

**** 　　三¶
芳草暗分流水綠，老松剛借遠山青。獨拈鐵笛溪頭立，吹與洞¶
中仙子聽。¶

**** 　　四¶
顯道眞人去不囘，幔亭不見舊樓䑓。曾孫倚著寒松立，日落風¶
悲猿自哀。¶
<pb:CK-KZ_JY185_04p006a>¶

**** 　　五¶
山聳千層青翡翠，溪頭萬頃碧琉璃。遊人來此醉歸去，幾箇親¶
曾到武夷。¶

*** 　　題鄭通妙方之¶
無爭之棊兩三局，自勸之酒一二杯。伹且任麼隨俗過，丹成雲¶
鶴自然來。¶

*** 　　九曲雜詠¶
流水光中飛落葉，白雲影裏噪幽禽。人間幾度曾孫老，只有青¶
山無古今。¶

*** 　　一曲昇眞洞¶
<pb:CK-KZ_JY185_04p006b>¶
得得來尋仙子家，昇眞洞口正蜂衙。一溪春水漾寒碧，流出紅¶
桃幾片花。¶

*** 　　二曲玉女峯¶
插花臨水一竒峯，玉骨瓊肌處女容。烟映霞衣春帶雨，雲鬟霧¶
鬢曉梳風。¶

*** 　　三曲仙機巖¶
織就霓裳御冷風，玉梭隨手化成龍。天孫歸去星河畔，滿洞白¶
雲機杼空。¶

*** 　　四曲金雞巖¶
水滿寒潭渾看月，山藏空谷正呑烟。金雞初報洞中曉，吚喔一¶
<pb:CK-KZ_JY185_04p007a>¶
聲飛上天。¶

*** 　　五曲鐵笛亭¶
滿天沆瀣起清風，白鶴飛來上翠松。月冷山空吹鐵笛，一聲喚¶
起玉淵龍。¶

*** 　　六曲仙掌峯¶
仙子捫蘿上翠崖，巖頭舊有鍊丹臺。至今石上留仙掌，十指春¶
葱倩綠苔。¶

*** 　　七曲石唐寺¶
高僧參透趙州禪，拔寺移歸兜率天。天聖二年二月朔，一宵雷¶
雨撼山川。¶
<pb:CK-KZ_JY185_04p007b>¶

*** 　　八曲鼓樓巖¶
萬丈高巖聳石樓，雲翬烟浦瞰寒流。幔亭昔聚曾孫宴，石鼓拏¶
歸古渡頭。¶

*** 　　九曲新村市¶
落日移舟上碧灘，桃花林外見青山。耳邉忽爾聞雞犬，不遇劉¶
郎不肯還。¶

*** 　九曲棹歌十首¶

**** 　　武夷¶
三十六峯眞絕奇，一雞九曲碧漣漪。白雲遮眼不知處，誰道神¶
仙在武夷。¶
<pb:CK-KZ_JY185_04p008a>¶

**** 　　一曲¶
幔亭峯下泛仙船，洞口瓊花鎖翠烟。一自魏王歸絳闕，至今哀¶
怨嶺頭𤠔。¶

**** 　　二曲¶
山下於今幾代孫，當時簫鼓寂無聞。丹罏復爾生春草，玉女峯¶
前空白雲。¶

**** 　　三曲¶
仙船停棹架巖頭，黃鶴歸天今幾秋。滿洞桃花人不見，一溪綠¶
水爲誰流。¶

**** 　　四曲¶
<pb:CK-KZ_JY185_04p008b>¶
萬頃秋光無著處，滿潭清水瑩青銅。金雞呌落山頭月，漠漠寒¶
烟颯颯風。¶

**** 　　五曲¶
聞道誰知鐵笛聲，石崖轟裂老龍驚。當年人已服丹去，千古荒¶
亭秋草生。¶

**** 　　六曲¶
仙掌峯前仙子家，客來活水煮新茶。主人摇指青烟裏，瀑布懸¶
崖剪雪花。¶

**** 　　七曲¶
寂寂秋烟鎖碧灣，往年此地有禪關。水神移入龍宫去，一夜風¶
<pb:CK-KZ_JY185_04p009a>¶
雷吼萬山。¶

**** 　　八曲¶
幾點沙鷗泛碧流，蘆花兩岸暮雲愁。鼓樓巖下一聲笛，驚起梧¶
桐飛起秋。¶

**** 　　九曲¶
山市晴嵐天打圍，一村雞犬正殘暉。稻田高下如碁局，幾點鴉¶
飛與鷺飛。¶

** 　　武夷有感十一首¶

*** 　　春¶
雨霽烟凝正夕陽，子規啼斷幾人腸。東風不動些情思，無限落¶
<pb:CK-KZ_JY185_04p009b>¶
花春自香。¶

*** 　　夏¶
鶯喚綠楊抽嫩葉，蝶催碧藕發新花。颯然一點薰風至，日落山¶
前噪亂鴉。¶

*** 　　秋¶
雨餘秋蘚幾堆錦，日出朝葵千簇金。對景適然發清嘯，野猿驚¶
泣綠楊深。¶

*** 　　冬¶
幾尺雪藏山逕暮，一枝梅簇洞門春。溪頭昨夜水寒綠，風捲彤¶
雲發曉噴。¶
<pb:CK-KZ_JY185_04p010a>¶

*** 　　曉¶
風吹萬木醒栖鵲，月落西山啼斷猿。雲捲翠微深處寺，一聲鍾¶
落碧巖前。¶

*** 　　暮¶
碧雲紅樹晚相間，落日亂鴉天欲昏。人去採芝不知返，草廬空¶
自掩柴門。¶

*** 　　行¶
雨脚初收起暮烟，芒鞋竹杖翠林邊。東風解發陽春意，放出落¶
花啼鳥天。¶

*** 　　住¶
<pb:CK-KZ_JY185_04p010b>¶
月冷風清三逕竹，猿啼鶴唳一窗雲。開門放入前山翠，試把星¶
兒柏子焚。¶

*** 　　坐¶
千山猿呌月如晝，萬籟風號天正秋。霧濕蒼苔烟漠漠，白雲飛¶
夢過瀛洲。¶

*** 　　卧¶
巖下烟深人不來，白雲寂寂掩蒼苔。松花落地鳥聲寂，一枕清¶
風送夢囘。¶

*** 　　結末¶
詩人心與物俱化，對景無思詩自成。詩句自然明造化，詩成造¶
<pb:CK-KZ_JY185_04p011a>¶
化寂無聲。¶

*** 　　題精舍¶
到此黃昏颯颯風，巖前只見藥罏空。不堪花落烟飛處，又聽寒¶
猿哭晦翁。¶

*** 　　詠雪¶
青女懷中釀雪方，雪兒爲麯露爲漿。一朝雪熟飛廉醉，醉得東¶
風一夜狂。¶

*** 　　題凝翠閣¶
日射新苔鑄綠錢，山聳花屏草刺氊。剰把苔錢買風月，山屏低¶
擁草氊眠。¶
<pb:CK-KZ_JY185_04p011b>¶

*** 　　贈黃亭虞史¶
修爵固當修天爵，選官何似選天官。青騶走遍皇都易，白鶴飛¶
來絳闕難。¶

*** 　　贈陳孔目¶
製錦堂前萬事閑，掉頭來入武夷山。當年种放如能學，白鶴青¶
雲也不難。¶

*** 　　贈陳先生三首¶
烱烱雙眸古老錐，手提向上大鉗鎚。驀然尋著鍾離老，捉住長¶
髯問是誰。¶

**** 　　二¶
<pb:CK-KZ_JY185_04p012a>¶
木人手裏揮泥劍，石女頭邊帶鐵花。龍漢元年冬上已，相逢一¶
𦾟趙州茶。¶

**** 　　三¶
翻身趯到玉葫蘆，神水華池一夜枯。驀地夜行見月影，水晶盤¶
裏走明珠。¶

** 　　龍井¶

*** 　　金雞洞龍潭¶
滿天沆瀣起清風，白鶴飛來上翠松。月冷山空吹鐵笛，一聲唤¶
起玉淵龍。¶

*** 　　華陽吟三十首¶
<pb:CK-KZ_JY185_04p012b>¶
家在瓊瑶萬里遊，此身來往似孤舟。夜來夢趂西風去，目斷家¶
山空淚流。¶

**** 　　二¶
海南一片水雲天，望眼生花已十年。忽一二時囘首處，西風夕¶
照咽悲蟬。¶

**** 　　三¶
一從別𨚫海南船，身逐雲飛江浙天。走遍洞天尋隱者，不知費¶
幾草鞋錢。¶

**** 　　四¶
白雲和我到天台，眼入靑山障豁開。到彼山中還又起，空令到¶
<pb:CK-KZ_JY185_04p013a>¶
處夜猿哀。¶

**** 　　五¶
拄杖尋眞入武夷，幔亭峯下雪花飛。一從九曲灘頭看，萬壑千¶
巖翠作圍。¶

**** 　　六¶
武夷結草二年餘，花笑鶯啼春一壺。流水下山人出洞，巖前空¶
有煉丹爐。¶

**** 　　七¶
得訣歸來試煉看，龍爭虎戰片時間。九華天上人知得，一夜風¶
雷撼萬山。¶
<pb:CK-KZ_JY185_04p013b>¶

**** 　　八¶
白馬江頭嘯一聲，紅光紫霧水中生。急抽匣内青蛇劍，纔得黃¶
河徹底清。¶

**** 　　九¶
渴飮金波數百鍾，醉時仗劒指虛空。脚跟戲躡交乾斗，長嘯一¶
聲天地紅。¶

**** 　　十¶
移將北斗過南辰，兩手雙擎日月輪。飛趂崑崙山上出，須臾化¶
作一天雲。¶

**** 　　十一¶
<pb:CK-KZ_JY185_04p014a>¶
戲泛金船到海涯，暗隨海水度流沙。一從登著蓬萊岸，去看瓊¶
臺閬苑花。¶

**** 　　十二¶
人身自有一蓬萊，十二層樓白玉階。姹女金翁常讌會，堂前夜¶
夜牡丹開。¶

**** 　　十三¶
怪事教人笑幾回，男兒今也會懷胎。自家精血自交媾，身裏夫¶
妻是妙哉。¶

**** 　　十四¶
一吟一醉一刀圭，眞氣眞精滿四肢。若到酒酣眠熟後，滿船載¶
<pb:CK-KZ_JY185_04p014b>¶
雪過曹溪。¶

**** 　　十五¶
元神夜夜宿丹田，雲滿黃庭月滿天。兩箇鴛鴦浮綠水，水心一¶
朶紫金蓮。¶

**** 　十六¶
饑餐一兩黑龜肝，寒向丹田猛火山。但見心頭無點事，不知人¶
世有饑寒。¶

**** 　　　十七¶
青牛人去幾多年，此道分明在目前。欲識目前眞的處，一堂風¶
冷月嬋娟。¶
<pb:CK-KZ_JY185_04p015a>¶

**** 　　十八¶
片餉工夫鍊汞鉛，一爐猛火夜燒天。忽然神水落金井，打合靈¶
砂月樣圓。¶

**** 　　十九¶
一泓神水滿華池，夜夜池邊白雪飛。雪裏有人擒玉兔，趕到明¶
月上寒枝。¶

**** 　　二十¶
不動絲毫過玉關，關頭自有玉京山。能於山内通來往，風攪九¶
天霜雪寒。¶

**** 　　二十一¶
<pb:CK-KZ_JY185_04p015b>¶
誰識周天造化功，於今蹙在片時中。只將鉛汞入眞土，鍊出金¶
花滿鼎紅。¶

**** 　　二十二¶
昨夜三更雷撼山，九天門戶未曾關。曹溪路上分明見，有箇金¶
烏入廣寒。¶

**** 　　二十三¶
曹溪一路透泥丸，只在丹田上下間。解使金翁媒姹女，朝雲暮¶
雨滿巫山。¶

**** 　　二十四¶
秪將戊已作丹爐，鍊得紅丸化玉酥。慢守火爻三百日，產成一¶
<pb:CK-KZ_JY185_04p016a>¶
顆夜明珠。¶

**** 　　二十五¶
絳闕仙都一㪚郎，偶來人世且佯狂。身中自有長生寶，夜夜飛¶
神謁上蒼。¶

**** 　　二十六¶
家在神霄九氣天，天中樓殿貯羣仙。偶然來到人間世，料想神¶
霄未一年。¶

**** 　　二十七¶
玉皇殿下一仙童，曾掌符書守蕊宫。因甚俗緣猶未斷，于今幻¶
質入塵籠。¶
<pb:CK-KZ_JY185_04p016b>¶

**** 　　二十八¶
氣蓋山河心膽麄，不能學劍不搜書。夜來𢬏得乾坤動，火候温¶
温守玉爐。¶

**** 　　二十九¶
夢幻之身不久長，桑榆能幾耐風霜。如何跳出利名窟，贈汝長¶
生不死方。¶

**** 　　三十¶
拈弄溪山詩技巧，吐吞風月酒神通。且將詩酒瞞人眼，出入紅¶
塵過幾冬。¶

*** 　　示如净講主¶
<pb:CK-KZ_JY185_04p017a>¶
浩浩春風泛碧梧，娟娟秋水照芙蕖。大師佛法無多子，居士身¶
心本一如。¶

*** 　　盤雲二首¶
今古無門閉是非，無心出岫已知機。於今收拾歸山谷，不逐春¶
風上下飛。¶

**** 　　二¶
筆架山頭一片雲，盤旋巖谷不求伸。時人只恐清風起，吹作皇¶
都雷雨春。¶

*** 　　戲鶴林¶
柱下固能宫老子，漆園亦可祿莊周。鶴林不仕知何意，快取青¶
<pb:CK-KZ_JY185_04p017b>¶
氊趂黑頭。¶

*** 　　次韻王將仕¶
散髮披襟樂醉鄕，從朝笑語到斜陽。坐來一片蟬聲久，未信人¶
間有此凉。¶

*** 　　示周道士¶
前山隱隱起雷聲，細雨絲絲濯旱氛。何處飛來松上鶴，晚風唳¶
斷九天雲。¶

*** 　　贈詩仙¶
學詩有似學仙難，鍊句難於學鍊丹。換骨脫胎君有訣，炷香特¶
特扣詩壇。¶
<pb:CK-KZ_JY185_04p018a>¶

*** 　　題光孝觀¶
偶然騎鶴去游仙，來訪泉山古洞天。一劍當空又飛去，碧潭驚¶
起老龍眠。¶

*** 　　贈藍琴士三首¶
江湖見說老藍公，今日相逢在玉隆。竹樣精神梅樣骨，况君梅¶
竹在胸中。¶

**** 　　二¶
逍遙閣下暮烟生，相對無言坐復行。彈盡胡笳十八拍，牀頭劍¶
吼月三更。¶

**** 　　三¶
<pb:CK-KZ_JY185_04p018b>¶
夜來莫說西山冷，見說廬山夏有冰。直恐與君相別後，錯聽猿¶
嘯作琴聲。¶

*** 　　清淨經¶
大地山河一卷經，拈來題目甚分明。山花野草皆談說，蠢動含¶
靈側耳聽。¶

*** 　　卧雲¶
滿室天香仙子家，一琴一劍一杯茶。羽衣常帶烟霞色，不惹人¶
間桃李花。¶

*** 　　黃僊菴字謎¶
青紅白黑欠中央，聞道西人已大方。二十一人田下電，阿誰訪¶
<pb:CK-KZ_JY185_04p019a>¶
之詹仲皇。¶

*** 　　寄王察院二首¶
不讀儒書讀道書，故人聽我自江湖。君今一武登䑓省，我亦三¶
清直殿廬。¶

**** 　　二¶
恩怨榮汚總不知，片雲隻鶴久相。期驅磨花月三千界，斷送風¶
波十二時。¶

*** 　　菜羹¶
一卷仙家煮菜經，宰夫失笑太官驚。藍田山裏空餐玉，豈識聞¶
韶別是清。¶
<pb:CK-KZ_JY185_04p019b>¶

*** 　　扇¶
懷袖相忘去不能，也知輕薄惡蚊蠅。南風雖汝持權柄，只恐秋¶
風見汝憎。¶

*** 　　中秋月¶
千崖爽氣已平分，萬里青天輾玉輪。好向錢塘江上望，相逢都¶
是廣寒人。¶

*** 　　舟行¶
山鎖曉煙迷紫翠，花凝宿雨間青紅。快帆幸自泛秋綠，乞與一¶
篙東去風。¶

*** 　　上清宫方丈後序¶
<pb:CK-KZ_JY185_04p020a>¶
三四聲猿呌落月，六七竿竹呼起風。夜靜無人知此味，還他方¶
丈拙菴翁。¶

*** 　　贈吳道士¶
延陵大士詩中虎，接武黃陳肩李杜。無鹽爭敢陋西施，也向雷¶
門聲布鼓。¶

*** 　　贈何道人¶
汞虎鉛龍鍊氣神，黃芽昨夜一枝春。刀圭底事如何會，伏虎朱¶
砂匱水銀。¶

*** 　　贈張知堂¶
清河知堂武當來，左日右月雙眼開。高卧雲堂留夢醒，笑騎白¶
<pb:CK-KZ_JY185_04p020b>¶
鶴歸蓬萊。¶

*** 　　贈雲谷孔全道¶
凝神爽氣鍊金丹，七返從來有七還。昨夜一聲雷霹𩆝，不知人¶
已在泥丸。¶

*** 　　贈葆元¶
棄儒爲見儒多誤，學道緣吾道化賢。且把功名權架閣，抱琴隨¶
我去修仙。¶

*** 　　贈薛氏繩歌¶
其青節如竹之青，其白氣如梅之白。有時抱至假山邊，被人喚¶
作謫仙客。¶
<pb:CK-KZ_JY185_04p021a>¶

*** 　　贈薛氏振歌¶
麟角獨異鳳毛輕，得龍之秀龜之青。麟鳳龜龍謂四靈，爾曹骨¶
氣同崢嶸。¶

*** 　　與趙寺丞¶
汞鉛不在身中取，龍虎當於意外求。會得這些眞造化，何愁不¶
曉鍊丹頭。¶

*** 　　題潘察院竹園壁¶
夜雨洗開千翡翠，春風撼碎萬琅玕。滿林鴉鵲卧明月，鐵笛一¶
聲煙正寒。¶

*** 　　墨竹¶
<pb:CK-KZ_JY185_04p021b>¶
虛舟惠我一墨竹，紙上森森一枝玉。展向庭前與鶴看，今宵不¶
許枝頭宿。¶

*** 　　問子規¶
綠柳陰中問子規，勸人歸是勸春歸。人須回首春須暮，何不成¶
都西去飛。(成都作青城。)¶

*** 　　枯松¶
霜鱗雪爪一枯松，恍似湖心見白龍。想得吕仙曾點化，拏雲攫¶
霧欲騰空。¶

*** 　　羅浮山上過鐵橋¶
飛雲頂下見羅浮，五色珍禽繞石樓。行過鐵橋猿嘯罷，稚川丹¶
<pb:CK-KZ_JY185_04p022a>¶
竈冷颼颼。¶

*** 　　招賢道士¶
解鞍默默對斜暉，無限詩懷在翠微。一句秋鴻來入耳，兩行客¶
淚下霑衣。¶

*** 　　秋思¶
滴盡池荷無柰雨，吹翻井葉可憐風。溪毛山骨猶無恙，尙有蘆¶
花對蓼紅。¶

*** 　　徐僊(崇安縣黃連坑)¶
採樵有遇纔三日，歸路還家已十年。自古得仙非苦節，此坑安¶
得號黃連。¶
<pb:CK-KZ_JY185_04p022b>¶

*** 　　憶西湖¶
銀月窺人夜漏沉，斷蒲踈柳忽關心。西風爲報西湖道，留取芙¶
蓉共醉吟。¶

*** 　　祈雨伏虎菴¶
梵相無言旱氣奢，三農無飯欲蒸沙。狻頭香穗成禾穗，塵尾天¶
花化雨花。¶

*** 　　龍虎山祈雨早行有作¶
兩三條電復無雨，六七點星微上雲。鞭起卧龍我騎去，揮戈叱¶
問五雷君。¶

*** 　　漁舍¶
<pb:CK-KZ_JY185_04p023a>¶
江上蓼花紅似血，江頭沙磧明如雪。前山後山寂無人，一犬夜¶
吠松梢月。¶

*** 　　午䪺¶
笋方合爪蕨擎拳，好與同參詩裏禪。居士聞韶今已久，爐峯爲¶
我曉生烟。¶

*** 　　栩菴力高士與同㪚步二首¶
老槐蒼蒼嫩槐綠，小麥青青大麥黃。燕已生雛鶯已去，落花不¶
管蜂蝶忙。¶

**** 　　二¶
功名不直一杯水，富貴於我如浮雲。詩句清妍仍淨遠，游絲飛¶
<pb:CK-KZ_JY185_04p023b>¶
絮聽𦆯紛。¶

*** 　　憶鶴¶
洞裏不知城市改，人間再到子孫非。有誰尙自看華表，何處如¶
今呌令威。¶

*** 　　朝斗¶
夜樓一穗玉爐烟，飛入三天最上天。朝罷滿空風露晚，世人應¶
是更貪眠。¶

*** 　　閩中曉晴賞牡丹¶
晴窗冉冉飛塵喜，寒硯微微暖氣伸。喚醒東吳天外夢，化爲南¶
越海邊春。¶
<pb:CK-KZ_JY185_04p024a>¶

*** 　　鶯¶
踏折梅花一一枝，一枝花露濕金衣。捎將粉蝶直飛去，卻在綠¶
楊深處啼。¶

*** 　　水村吟霧¶
淡處還濃綠處青，江風吹作雨毛醒。起從水面縈層嶂，恍似簾¶
中見畫屏。¶

*** 　　梅花醉夢¶
紙帳梅花醉夢間，了無它想鼻雷鼾。鴛愁鳳恨不入枕，睡覺身¶
疑在廣寒。¶

*** 　　冬夕酌月¶
<pb:CK-KZ_JY185_04p024b>¶
半規新月滑如酥，流入清樽一吸無。明日定知廣寒殿，嫦娥失¶
卻水晶梳。¶

*** 　　題棲鳳亭三首¶
亭前綠密玉成叢，鳳宿枝頭烟雨空。簫管一聲人未寢，滿林明¶
月浸清風。¶

**** 　　二¶
竹也多年管風月，鳳兮幾夜宿雲烟。林間有客吹簫去，竹化成¶
龍鳳入天。¶

**** 　　三¶
潘氏亭前飮一宵，酒酣對竹嘯瓊簫。不知棲鳳來多少，鳳去人¶
<pb:CK-KZ_JY185_04p025a>¶
歸竹寂寥。¶

*** 　　觀物二首¶
蜂占薔薇封食邑，蟻侵蜾蠃借軍需。雨天風急鳩呼婦，水國烟¶
寒雁喚奴。¶

**** 　　二¶
曉鷺守溪圖口腹，暮蛛借屋計家生。不覊野馬空中騁，無喘蝸¶
牛壁上耕。¶

*** 　　行春辭九首¶
一斗百篇誠有之，無人知我只春知。吟逢蝴蝶卽莊子，醉見海¶
棠眞貴妃。¶
<pb:CK-KZ_JY185_04p025b>¶

**** 　　二¶
春來春去不知時，只有詩人冷眼窺。夜雨揩磨好山色，曉風󰔝¶
舉舊花枝。¶

**** 　　三¶
園園是日是花開，我又何朝不醉來。井有人焉蛙兩部，日之夕¶
矣蝶三臺。¶

**** 　　四¶
借彼笙簫鼓笛中，詩人隨分得春風。提壺處處著監酒，布穀朝¶
朝講勸農。¶

**** 　　五¶
<pb:CK-KZ_JY185_04p026a>¶
幾日春功似有加，曉來萬象盡排衙。羣鶯主管園林事，一雨巡¶
行桃李花。¶

**** 　　六¶
終日尋春入醉鄕，不知何處見春光。風條舞綠水楊柳，雨點飛¶
紅山海棠。¶

**** 　　七¶
政是風嬌日騃天，薔薇粉褪海棠蔫。貴人那得看花福，多在綠¶
窗猶醉眠。¶

**** 　　八¶
綠楊無力暖相依，不管黃鶯數落暉。水被魚吹成雨點，花爲蝶¶
<pb:CK-KZ_JY185_04p026b>¶
擾逐風飛。¶

**** 　　九¶
寶馬香車政踏青，豈知已自過清明。燕雛告訴花都落，鳩婦丁¶
寧雨速晴。¶

*** 　　夏日遣興三首¶
枕簟來尋爪李盟，銀牀金井已關情。牡丹芍藥成前軰，茉莉素¶
馨方後生。¶

**** 　　二¶
素馨蕊點粉描筆，紅藕花開金鍍杯。乳燕新蟬相對語，詩人何¶
日不亭䑓。¶
<pb:CK-KZ_JY185_04p027a>¶

**** 　　三¶
四壁青山翠打圍，詩人坐久澹忘歸。橋邊荷芰𣣱頭立，水底蜻¶
蜓仰面飛。¶

*** 　　山歌三首¶
中秋夜月白如銀，照見東西南北人。古往今來人自老，月生月¶
落幾番新。¶

**** 　　二¶
典釵賣釧買中秋，買得中秋醉又休。明日酒醒無米煮，兒啼妻¶
怨甚來由。¶

**** 　　三¶
<pb:CK-KZ_JY185_04p027b>¶
人來人去唱歌行，只道燈明不月明。月不如燈燈勝月，不消觀¶
月但觀燈。¶

*** 　　農歌¶
上田稻似下田青，乳鴨兒鵝陣陣行。稻熟酒新鵝鴨大，村歌社¶
舞賀秋成。¶
¶	
¶	
¶	
¶	
¶	
<pb:CK-KZ_JY185_04p028a>¶
** 　歌¶

*** 　　南嶽九眞歌題夀甯冲和閣¶
笑㩦魏王大瓠落，狂觀洞庭張帝樂。醉騎天風訪廣莫，九天之¶
上無南嶽。我尋九眞誚溟漠，亂雲深中湧樓閣。玉帝昔詔陳興¶
明，雙童前吹紫鸞笙。尹君道全驂後塵，先殿後衞森火鈴。皓首¶
惠度其姓陳，卻立虹橋呌霜鷹。施友粲然索天笑，露冷松寒月¶
華皎。無人鳴呼張識要，西山猿啼夜虎嘯。張復有若如珍少，煉¶
得眞形成鶴瘦。我今只憶徐靈期，𠻳鍊華池灌玉芝。天柱峰頭¶
鳳郁郁，旦旦黃芽銅白龜。玉仙靈興昔無期，想跨九鳳衣羽衣。¶
香火在帝去已久，玉笥亦九門亦九。壇上仙翁何仙良，爲問𣺌¶
<pb:CK-KZ_JY185_04p028b>¶
茫再來否。朝粤暮梧倘可到，冷然來此仝樓居。¶

*** 　　畫中眾仙歌¶
不興飲盡孫權酒，正欲畫屏筆脫手。一點凝墨狀生蠅，剔之不¶
飛心始驚。獻之興來拈起筆，筆如解飛自鈎掣。戲染松烟作㹀¶
牛，脫似偃角眠莎邱。蕭賁深得鶴三昧，胸中不與造化礙。一幅¶
素絹如片天，雪翎欲起凌蒼烟。僧繇醉後𪖙𪖙睡，睡起濡墨作¶
石塊。擘山裂岩而拏雲，或如伏虎如露拳。愷之畫蘭藏玉笥，開¶
而視之已飛去。安得翠葉成寒叢，四景常使飄春風。聞道南齋¶
宇文煥，精筆妙墨掃蘆雁。低頭吸水昂頸飛，𩮒象荷枯沙瘦時。¶
唐有處士吳道元，丹靑之餘多畫猿。狀出抱子落寒泉，又如彎¶
<pb:CK-KZ_JY185_04p029a>¶
弓遶樹奔。季成畫虎當作怒，鬼神不敢正眼覷。但見紙上生成¶
𤢆，開口解嘯風悲鳴。葉公好龍故學畫，不覺心孔開一罅。紙上¶
筆畫方似龍，風鬐浪鬣來爭雄。韓幹畫馬得滋味，霜蹄巧作追¶
風勢。可憐張口嘶無聲，只惜風稜瘦骨成。江頭細草爲誰綠，只¶
有風烟相管束。阮瞻收拾草精花，無聲造化公六賊。奈人閑不¶
得十魔，見我懶相攻凝神。多得佯呆力養氣，無非守口功欲雨。¶
只消呼漭滉要雷，畧自召靊霳人間。若也不容住學騎，白鶴乘¶
天風¶

*** 　雲遊歌二首¶
雲遊難雲遊難，萬里水經四海寬。說著這般滋味苦，教人怎不¶
<pb:CK-KZ_JY185_04p029b>¶
鼻頭酸。初別家山辭骨肉，腰下有錢三百足。思量尋思訪道難，¶
今夜不知何處宿。不覺行行三兩程，人言此地是漳城。身上衣¶
裳典賣盡，路上何曾見一人。初到江村宿孤舘，鳥啼花落千林¶
晚。明朝早膳又起行，只有隨身一柄傘。漸漸來來興化軍，風雨¶
瀟瀟欲送春。惟一空身赤𩨘𩪸，囊中尙有三兩文。行得艱辛腳¶
無力，滿身瘙癢都生蝨。茫然到此赤條條，思欲歸鄕歸不得。爭¶
奈旬餘守肚肌，埋名隱姓有誰知。來到羅源興福寺，遂乃捐身¶
作僕兒。初作僕時未半月，復與主僧時作別。火雲飛上支提峰，¶
路上石頭如火熱。炎炎畏日正燒空，不堪赤腳走途中。一塊肉¶
山流出水，豈曾有扇可摇風。且喜過除三伏暑，踪跡於今復劔¶
<pb:CK-KZ_JY185_04p030a>¶
浦。眞個徹骨入髓貧，荒郊一夜梧桐雨。黃昏四顧淚珠流，無笠¶
無簑愁不愁。偎傍茅簷待天曉，村翁不許宿簷頭。聞說建甯人¶
好善，特來此地求衣飯。耳邊且聞慚愧聲，阿誰肯具慈悲眼。憶¶
著從前富貴時，低頭看鼻皺雙眉。家家門首空舒手，那有一人¶
憐乞兒。福建出來到龍虎，上淸宫中謁宫主。未相識前求掛撘，¶
知堂嫌我衣藍縷。恰似先來到武夷，黃冠道士叱罵時。些兒鎪¶
飯冷𤍠水，道我孤寒玷辱伊。伊江之東西湖南，北漸之左接西¶
蜀。廣閩淮海數萬里，千山萬水空碌碌。雲遊不覺已多年，我友¶
笑我何風顚。舊遊經復再去來，大事怱怱莫怨天。我生果有神¶
仙分，前程有人可師問。於今厯練已顢頇，胸中不着一點悶。記¶
<pb:CK-KZ_JY185_04p030b>¶
得兵火起淮西，凄凉數里皆橫尸。幸而天與殘生活，受此飢渴¶
不堪悲。記得武林天大雪，衣衫破碎風刮骨。何况身中精氣全，¶
猶自凍得皮迸血。又思古廟風雨時，香爐無火紙錢飛。神號鬼¶
哭天慘慘，露冷雲寥猿夜啼。又思草履卧嚴霜，月照蒼苔落葉¶
黃。未得些兒眞受用，如何禁得不凄凉。偶然一日天開眼，陳泥¶
丸公知我懶。癸酉中秋野外晴，獨坐松陰說長短。元來家裏有¶
眞金，前日辛勤枉用心。旣得長生留命訣，結茅靜坐白雲深。煉¶
金丹亦容易，或在山中或在市。等閑作此雲游歌，恐人不識雲¶
遊意。¶

**** 　　又¶
<pb:CK-KZ_JY185_04p031a>¶
嘗記得洞庭一夜雨，無簑無笠處。偎傍茅簷待天明，村翁不許¶
簷頭住。又記得武林七日雪，衣衫破又裂。不是白玉蟾，教他凍¶
得皮迸血，只是寒徹骨。又記得江東夏熱時，路上石頭如火熱，¶
教我何處歇。無扇可摇風，赤腳走不輟。又記得靑城秋月夜，獨¶
自松陰下，步虛一闋罷，口與心說話。寒烟漠漠萬籟靜，彼時到¶
山方撮乍。又記得瀟湘些小風，吹轉華胥夢，銜山日正紅。一聲¶
老鵶鳴，鵶鳴遏耳尋無踪。這些子歡喜，消息與誰通。又記得淮¶
西兵馬起，枯骨排數里。欲餐又無糧，欲渴復無水。又記得一年¶
到村落，瘟疫正作惡。人來請符水，無處堪摸索。神將也顯靈，亂¶
把鬼神捉。又記得北𠨑山下行，古墓秋草生，紙錢雨未乾。白楊¶
<pb:CK-KZ_JY185_04p031b>¶
風瀟瀟，荒臺月盈盈。一夜鬼神哭不止，賴得度人一卷經。又記¶
得通衢展手處，千家說慚愧，萬家說調數。倚門眼看鼻，頻頻道¶
且過。滿面著盡笑，喝罵教吾去。又記得入堂求掛撘，嫌我太藍¶
縷。直堂與單位，知堂言不合。未得兩日間，街頭行得匝。復入悲¶
田院，乞鬼相混雜。又記得幾年霜天卧荒草，幾夜月明自絕倒。¶
幾日淋漓雨，古廟之中獨自坐。受盡寒，忍盡飢，未見些子禪，未¶
見些子道。賢哉翠虛翁，一見便憐我。說一句痛處針便住，教我¶
行持片餉間骨毛寒。心花結成一粒紅，渠言只此是金丹。萬卷¶
經，總是閑。道人千萬箇，豈識眞常道。這些無蹺蹊，不用暗旗號。¶
也是難，八十老翁咬鐵盤，也是易，一下新竹刀又利。說與君雲¶
<pb:CK-KZ_JY185_04p032a>¶
遊今幾春，蓬頭赤𩨘𩪸，那肯教人識。¶

*** 　　快活歌二首¶
快活快活眞快活，被我一時都掉脫。撒手浩歌歸去來，生薑胡¶
椒果是辣。如今快活大快活，有時放顚或放劣。自家身裏有夫¶
妻，說向時人須笑殺。向時快活小快活，無影樹子連根拔。男兒¶
端的會懷胎，子母同形活潑潑。快活快活眞快活，虛空粉碎秋¶
毫末。輪迴生死幾千生，這囘大死方今活。舊時窠臼潑生涯，於¶
今淨盡都掉脫。元來爹爹只是爺，懵懵懂懂自爪葛。近來彷彿¶
辨西東，七七依前四十八。如龍養珠心不忘，如雞抱卵氣不絕。¶
又似寒蟬吸曉風，又如老蚌含秋月。一箇閒人天地間，大笑一¶
<pb:CK-KZ_JY185_04p032b>¶
聲天地濶。衣則四時惟一衲，飯則千家可一鉢。三家村裏弄風¶
狂，十字街頭打鶻突。一夫一妻將六兒，或行或坐常兀兀。收來¶
放去任縱橫，卽是十方三世佛。有酒一杯復一杯，有歌一闋又¶
一闋。日中了了飯三餐，飯後𪖙𪖙睡一歇。放下萬緣都掉脫，脫¶
得自如方快活。用盡惺惺學得癡，此時花景登辰訣。時人不會¶
翻觔斗，如飢吃鹽加得渴。偶然放浪到廬山，身在白蘋紅蓼間。¶
一登天籟亭前望，黃鶴未歸春雨寒。心酸世上幾多人，不煉金¶
液大還丹。忘形養氣乃金液，對景無心是大還。忘形化氣氣化¶
神，斯乃大道透三關。絳宮炎炎偃月爐，靈臺寂寂大玄壇。朱砂¶
乃是赤鳳血，水銀乃是黑龜肝。金鉛採歸入土釡，木汞飛走居¶
<pb:CK-KZ_JY185_04p033a>¶
泥丸。華池正在氣海内，神室政在黃庭間。散則眼耳鼻舌忙，聚¶
則經絡榮衞閑。五藏六腑各有神，萬神朝元歸一靈。一靈是謂¶
混元精，先天後天乾元亨。聖人採此爲藥材，聚之則有散則零。¶
晝夜河車不暫停，默契大造同運行。人人本有一滴金，金精木¶
液各半斤。二十八宿歸一爐，一水一火須調匀。一候剛兮一候¶
柔，一爻武兮一爻文。心天節候定寒暑，性地分野分楚秦。一日¶
八萬四千里，自有斗柄周天輪。人將蛻殻陰陽外，不可不煉水¶
根銀。但得黃婆來紫庭，金翁姹女卽婚姻。靑龍白虎繞金鼎，黃¶
芽半夜一枝春。九曲江頭飛白雪，崑崙山巓騰紫雲。丁公默默¶
守玉爐，交媾温養成胎嬰。神水沃滅三尸火，慧劔掃除六賊兵。¶
<pb:CK-KZ_JY185_04p033b>¶
無中生有一刀圭，糞丸中有𧏙蜋形。誠哉一得卽永得，片餉中¶
間可結成。忽然四大生虛白，不覺一靈升太淸。縱使工夫汞見¶
鉛，不知火候也徒然。大都要藉周天火，十月聖胎方始圓。雖結¶
丹頭終耗失，要須火候始凝堅。動靜存亡宜沐浴，吉凶進退貴¶
抽添。火力綿綿九轉後，藥物始可成胎仙。一時八刻一周天，十¶
二時辰准一年。每自一陽交媾後，工夫煉到六純乾。精神來往¶
知潮候，氣血盈虛似月魂。一轂從來三十幅，妙處都由前後弦。¶
專氣致柔爲至仁，義禮智信融爲仁。眞土歸位爲至眞，水火金¶
木俱渾全。精水神火與意土，煉使魂魄歸其根。先天一氣今常¶
存，散在萬物與人身。花自春風鳥自啼，豈知造物天爲春。百姓¶
<pb:CK-KZ_JY185_04p034a>¶
日用而不知，氣入四肢徒凋殘。松竹虛心受氣足，凌霜傲雪長¶
年靑。況人元神本不死，此氣卽是黃芽鉛。老者可少病可健，散¶
者可聚促可延。心入虛無行火候，内景外象壼中天。須知一塵¶
一蓬萊，與夫一葉一偓佺。神卽火兮氣卽藥，心爲爐兮身爲田。¶
自耕自種自烹煉，一日一粒如黍然。靈芝一生甘露降，龜蛇千¶
古常相纒。一朝雷電撼山川，一之則日萬則烟。日中自有金烏¶
飛，夜夜三更入廣寒。子子孫孫千百億，爐鼎雞犬皆登天。大道¶
三十有二傳，傳到天台張悟眞。四傳復至白玉蟾，眼空四海嗟¶
無人。偶遇太平興國宮，白髮道士其姓陳。平生立志學鉛汞，萬¶
水千山徒苦辛。一朝邂逅廬山下，擺手笑出人間塵。翠閣對牀¶
<pb:CK-KZ_JY185_04p034b>¶
風雨夜，授以丹法使還元。人生何似一杯酒，人生何似一盞燈。¶
蓬萊方丈在何處，靑雲白鶴欲歸去。快活快活眞快活，爲君說¶
此末後句。末後一句親分付，普爲天下學仙者，曉然指出蓬萊¶
路。¶

**** 　　又¶
破衲雖破破復補，身中自有長生寶。拄杖奚用巖頭藤，草鞋不¶
用田中藁。或狂走或兀坐，或端立或仰卧。時人但道我風顚，我¶
本不顚誰識我。熱時只飮華池雪，寒時獨向丹中火。飢時愛喫¶
黑龍肝，渴時貪吸靑龍腦。絳宮新發牡丹花，靈臺初生薏苡草。¶
卻笑顏囘不爲夭，又道彭鏗未是老。一盞中黃酒更甜，千篇内¶
<pb:CK-KZ_JY185_04p035a>¶
景詩尤好。没弦琴兒不用彈，無生曲子無人和。朝朝暮暮打憨¶
癡，且無一點閑煩腦。尸解飛昇總是閑，死生生死無不可。隨緣¶
且吃人間飯，不用繅蠶不種稻。寒霜凍雪未爲寒，朝飢暮餒禁¶
得餓。天上想有仙官名，人間不愛眞人號。跨虎金翁是鉛兄，乘¶
龍姹女爲汞嫂。泥丸宮裏有黃婆，解把嬰兒自懷抱。神關氣關¶
與心關，三關一簇都穿過。六賊心如火正焚，三尸膽似天來大。¶
不動干戈只霎時，破除金剛自搜邏。一齊縛向火爐邊，碎爲微¶
塵誰斬挫。而今且喜一粒紅，已覺丁公婚老媪。當初不信翠虛¶
翁，豈到如今脫關鎖。葉苗正嫩採歸來，猛火煉之成紫磨。思量¶
從前早是早，翠虛翁已難尋討。我今不見張平叔，便把《悟眞篇》¶
<pb:CK-KZ_JY185_04p035b>¶
罵倒。從前何知古聖心，慈悲反起兒孫禍。世人苦要煉金丹，只¶
去身中求藥草。十月工夫慢慢行，只愁火候無人道。但知進退¶
與抽添，七返九還都性燥。溪山魚鳥恁逍遥，風月林泉供笑傲。¶
蓬頭垢衣天下行，三千功滿歸蓬島。或居朝市或居山，或時呵¶
呵自絕倒。雲滿千山何處尋，我在市㕓誰識我。¶

*** 　　必竟恁地歌¶
我生不信有神仙，亦不知有大羅天。那堪見人說蓬萊，掩面卻¶
笑渠風顚。七返還丹多不實，往往將謂人虛傳。世傳神仙能飛¶
昇，又道不死延萬年。肉旣無翅必墜地，人無百𡻕安可延。滿眼¶
且見生死俱，生死死生相循旋。翠虛眞人與我言，他所見識大¶
<pb:CK-KZ_JY185_04p036a>¶
不然。恐人緣淺賤分薄，自無夀命歸黃泉。人身只有三般物，精¶
神與炁常保全。其精不是交感精，乃是玉皇口中涎。其炁卽非¶
呼吸炁，乃知卻是太素。烟其神卽非思慮神，可與元始相比肩。¶
我聞其言我亦怖，且怖且疑且驚然。但知卽日動止間，一物相¶
處常團圓。此物根蒂乃精氣，精氣恐是身中塡。豈知此精此神¶
氣，根於父母未生前。三者未嘗相返離，結爲一塊大無邊。人之¶
生死空自爾，此物湛寂何傷焉。吾將矍然以自思，老者必不虛¶
其言。是我將有可受業，渠必以此示言詮。開禧元年中秋夜，焚¶
香跪地口相傳。朅爾行持三兩日，天地日月軟如綿。忽然嚼得¶
虛空破，始知鍾呂皆參元。吾之少年早留心，必不至此猶塵緣。¶
<pb:CK-KZ_JY185_04p036b>¶
且念八百與三千，雲鶴相將來翩翩。¶

*** 　　安分歌¶
神仙底事君知否，君若知兮求不苟。先且囘頭自揣量，須是捫¶
心方開口。神仙有術非不傳，也要儂家有夙緣。若也人人皆會¶
得，天機容易向人言。學道學仙須篤志，堅然一念無疑意。如是¶
操心無始終，又道辨金將火試。你捫心地荆棘多，善根纔發便¶
成魔。若能先合神仙意，已分無時也奈何。心地不明言行惡，做¶
出事來須是錯。自家無取也無求，思量何似當初莫。恁他思量¶
本故然，且教自己放心堅。君看古今得事者，一片靈臺必不然。¶
未見志人須願見，逢著人時心百變。何緣傳授有易難，自是玄¶
<pb:CK-KZ_JY185_04p037a>¶
門未厯練。問你如何不料量，自家窮達任穹蒼。但且奈心依本¶
分，人言有麝自然香。玉蟾本是山林客，尋箇好心人難得。於今¶
且趂草鞋壯，臉似桃紅眼正黑。玉蟾你也好獃頭，何似拂袖歸¶
去休。有可度人施設處，便還鍾呂逞風流。無人知獨自去，白雲¶
千里不囘顧。依前守取二腳鐺，且把淸風明月煮。¶

*** 　　茶歌¶
柳眼偷看梅花飛，百花頭上東風吹。壑源春到不知時，霹𩆝一¶
聲驚曉枝。枝頭未敢展鎗旗，吐玉綴金先獻奇。雀舌含春不解¶
語，只有曉露晨烟知。帶露和烟摘歸去，蒸來細搗幾千杵。揑作¶
月團三百片，火候調匀文與武。碾邊飛絮捲玉塵，磨下落珠散¶
<pb:CK-KZ_JY185_04p037b>¶
金縷。首山黃銅鑄小鐺，活火新泉自烹煮。蟹眼己没魚眼浮，𩘝¶
𩘝松聲送風雨。定州紅玉琢花甆，瑞雪滿甌浮白乳。綠雲入口¶
生香風，滿口蘭芷香無窮。兩腋[颱-台+婁][颱-台+婁]毛竅通，洗盡枯腸萬事空。¶
君不見孟諫議，送茶驚起盧仝睡。又不見白居易，餽茶喚醒禹¶
錫醉。陸羽作《茶經》，曹暉作《茶銘》。文正范公對茶笑，烏帽籠頭煎¶
石銚。素虛見雨如丹砂，點作滿盞菖蒲花。東坡深得煎茶法，酒¶
闌往往覓一呷。趙州夢裏見南泉，愛結焚香瀹茗緣。吾儕烹茶¶
有滋味，華池神水先調試。丹田一畝自栽培，金翁姹女採歸來。¶
天爐地鼎依時節，煉作黃芽烹白雪。味如甘露勝醍醐，服之頓¶
覺沈疴甦。身輕便欲登天衢，不知天上有茶無。¶
<pb:CK-KZ_JY185_04p038a>¶

*** 　　大道歌¶
烏飛金，兔走玉，三界一粒粟。山河大地幾年塵，陰陽顚倒入玄¶
谷。人生石火電光中，數枚客鵲枝頭宿。桑田滄海春復秋，乾坤¶
不放坎離休。九天高處風月冷，神仙肚裏無閑愁。世間學仙者，¶
胸襟變淸雅。丹經未讀望飛昇，指影談空相誑嚇。有時馳騁三¶
寸舌，或在街頭佯做啞。正中恐有邪，眞裏須辨假。若是淸虛冷¶
澹人，身外無物赤灑灑。都來聚氣與凝神，要鍊金丹賺幾人。引¶
賊入家開寶藏，不知身外更藏身。身外有身身裏覓，冲虛和氣¶
一壺春。生擒六賊手，活嚼三尸口。三尸六賊本來無，盡從心裏¶
忙中有。玉帝非惟惜詔書，且要神炁相保守。此神此氣結眞精，¶
<pb:CK-KZ_JY185_04p038b>¶
喚作純陽周九九。此時方曰聖胎圓，萬丈巖頭翻筋斗。鉛汞若¶
糞土，龍虎如雞狗。白金黑錫幾千般，水銀朱砂相鼓誘。白雪黃¶
芽自無形，華池神水無泉溜。不解囘頭一煮火，飢時只喫瓊湖¶
雪。前年仙師寄書歸，道我有名在金闕。閑名落世取不囘，而今¶
心行尤其乖。那堪玉帝見憐我，詔我歸時未肯哉。¶

*** 　　祈雨歌¶
天地聾，日月瞽人間亢旱不爲雨。山河憔悴草木枯，天上快活¶
人訴苦。待吾騎。鶴下扶桑，叱起倦龍與一斧。奎星以下亢陽神，¶
縛以鐵扎送酆都。驅雷公，役電母，須臾天地間，風雲自吞吐。歘¶
火老將擅神武，一滴天上金瓶水，滿空飛線若機杼。化作四天¶
<pb:CK-KZ_JY185_04p039a>¶
凉，掃卻天下暑。有人饒舌吿人主，未幾尋問行雨仙，人在長江¶
一聲櫓。¶

*** 　　木郎祈雨咒(并註)¶
乾晶瑶輝玉池東，(乾者亥方也，西北之方，爲天門也。天中之晶，乃瓊華瑤輝之境，梵氣之上。玉符之中有玉¶
池，東際乃空洞之城，是雷神所居之所也。)盟威聖者命靑童(九天有無極盟威眞人，乃聖者也。眞人行號令，¶
召命東方。蠻雷神將，姓朱名靑童。)擲火萬里坎震宮。(擲火萬里，乃雷師之威也。流鈴八衝，乃雷母之權也。¶
自坎之震，乃自北而東也。地從東北而生，故東北乃雷府之宮。故《易》曰：『雷在地中，復也。』)雨騎迅發來太濛，¶
(雷車雨騎，風駕雷轅，皆雷神部從也。奮迅自空中而來，故曰『來太濛』也。)木郎太乙三山雄。(太乙碧玉之府，¶
乃木郎皓靈神君居其左，主祈雨瑞華。東靈神君居其右，主祈雪。左宮有三山，右宮有四壘。木郎乃太乙府左宮三山之雄神¶
也。)霹𩆝破石泉源通，(雷神以雷搥雷斧破石，通其旱涸之泉源也。)神震巽上皓靈翁。¶
<pb:CK-KZ_JY185_04p039b>¶
(坤屬西方，震屬東方，巽已屬南方。以西方之金，尅東方之木。以東方之木，生南方之火。以南方之火，生中央之土，土能尅水，水¶
師乃皓靈翁也，歘火神居西方，主師辛判官，在東方，邵陽雷公在南方。五方蠻雷，會於玉樞使相之中宮。玉樞乃斗樞也。斗中¶
有都水使者，乃皓靈翁也。是故激厲如是。)猛馬四張𠟡火衝，(雷神四方馳猛馬，中宮𠟡火飛空下，乃雷咒中¶
語。)流精鬱光奔祝融。(水神名玄溟，字流精。雨神名漭滉，字鬱光。火神名囘祿，字祝融。以水神雨神驅奔火¶
神也。)巨神泰華登雲中，(泰華乃東嶽主卿，巨神乃西嶽白虎神主也，奔併於雲中也。)黑旛竈纛¶
揚虛空。(黑旛竈纛，狀似陰雲，飛揚虛空，沛然下雨。)掩曦蒸雨屯雲濃，(屯聚濃雲，掩隱炎曦，釀陰雨也。)¶
閼伯撼動崑崙峰。(南方熒惑星君，下有閼伯神君，撼動崑崙之山，頂有天河也。此言火神動山嶽，頂天河也。)¶
幽靈翻海玄溟洞，(水神名玄溟，波神名翻海，江神名幽靈。此言波神用力與江神用力，而水神亦同力行雨¶
也。)馮夷鼓舞長呼風。(六天波主帝君，乃馮夷也。鼓舞長呼，起風雨者也。)蓬萊弱水興都¶
功，(蓬萊有都水使者，弱水有水功使者。)龍鷹㨗疾先禦凶。(雷府有火龍之車，火鷹之騎，先禦炎凶也。)朱¶
<pb:CK-KZ_JY185_04p040a>¶
髮巨翅雙目彤，(歘火律令鄧大帥，有朱髮兩畔，肉翅銀牙耀日。)雷電吐毒驅五龍(雷公電母，¶
吐威毒之氣，驅五海之龍。)四溟靉靆羅陰容。(四海黯靄，森羅陰色。)一聲四海攺昏䝉，(霹𩆝¶
一聲，則四海之内攺炎而爲昏䝉。)雨陣所至川流洪。(雨騎如陣，飛空而至，川流洪水。)金光流精¶
斬旱虹，(金光流精，乃西南雷神，人首神身，仗火劔，斬掃螮蝀。)洞陽幽靈召靊霳。(洞陽幽靈乃東北雷¶
神人首魚身號召雷師靊霳也)玉雷浩師變崆峒，(玉雷浩師乃東南雷神人首龜身變陰黑之色滿雷府崆¶
峒之城也)虛皇泰華掃妖爞。(虛皇泰華乃西北雷神人首蛇身掃蕩爲旱之妖爞)羣梁玄黃號¶
前鋒，(梁羣玄黃，乃風神也。風勢號於雷陣之前鋒。)祠泉恣蜃威天公。(祠者，禱也。泉者，龍潭也。恣者，縱¶
也。蜃者，蛟虬也。滅天公者，施行天公之威也。)𠟡火律令翻穹窿，(𠟡火律令鄧元帥，飛衝於穹窿虛空之表。)¶
鞭擊妖魅驅蛇蟲。(旱魅旱妖，乃爲旱之鬼魅。異蛇怪蟲，乃倦晦之隱龍。)勾婁吉利炎赫蹤，¶
(勾婁吉利之言，在雷府乃火龍之字。言火龍有炎之赫赫。赫蹤事見《方丈王侍宸紫微雷書》。)登僧澤頥悉聽¶
<pb:CK-KZ_JY185_04p040b>¶
從。(登僧澤頥之言，在雷府乃火車之字。言火陣元帥，聽從五雷之號令也。事見《方丈王侍宸雷書》。)織女四歌心¶
公忠，(織女四歌之言，在雷府乃霹𩆝大仙，其心公忠，爲民祈雨。)輔我救旱助勛隆。(雷神風神，電神助吾¶
救旱。按《法書》云：『救旱一次，以其陰功陞轉一階，准活一百二十人，大旱過雨旬者，遷三階。』)赤雞紫鵝飛無窮，¶
(唐天師葉法善《雷書》中有：『赤雞紫鵝之符，投於東南水甕中，誦木郎咒，可致風雨。』事見方丈《法書》。)攝虐縛祟送¶
北酆。(攝虐龍縛旱祟送於北陰天獄，以考其亢旱之咎。)勅紫虛元君降攝，急急如火鈴¶
大帥律令。(紫虛元君，乃玉樞使君。火鈴大帥，乃閼伯神君也。)¶

*** 　　武夷歌¶
天下武夷兮第一山溪，㫒眞有洞兮大王天柱交相。不知何年¶
中秋兮玉帝賜宴會曾孫，幔亭結雲霞兮綵橋跨虹霓。欲訪仙¶
蹟兮搜剔地靈，遡洄乘舟兮陟險杖藜。身輕欲生羽翰兮捫烟¶
<pb:CK-KZ_JY185_04p041a>¶
蘿而躡天梯，下視人境杳邈兮但見亂峰參錯相高低。龍洞通¶
天池巖鶴舞雙翅，鎖骨藏玉匣兮王蛻和香泥。月浸觀音石兮¶
恍有金身現普陀，風號玉女峰兮擬是湘江虞𡚱啼。仙館學堂¶
兮聞書聲，丹爐茶竈兮曉烟迷。船架半壑兮使星曾泛河漢歸，¶
期留古洞兮天孫去作牽牛妻。棋盤開巖石兮釣臺瞰晴川，巖¶
有虎嘯兮窠有金雞棲。獅子伏巖兮耀日氣猶鮮，仙羊化石兮¶
眠雲靑草萋。大小藏藴靈異兮下有龍湫水冷冷，一線天通九¶
有兮旁有風洞凉凄凄。翰墨羅列兮因之生興，廩石高貯兮可¶
以忘飢。紅塵迴絕兮山中發蘭桂，神仙可許兮雲間聞天雞。茶¶
洞幽杳兮懸崖飛瀑布，桃源深邃兮沿流得徑蹊。有人卜居大¶
<pb:CK-KZ_JY185_04p041b>¶
隱屏兮學宗周孔事鹽虀，但見此心上上兮煉成大藥服刀圭。¶
武夷君去后兮有十三仙之同時，代不乏其人兮仙階陸續躋。¶
或尸解兮隻履歸去，或飛昇兮銕笛長嘶。以今視昔兮吳李可¶
接踵，不須懷古兮感慨而愴悽。作詩勉同志兮欲倩仙掌摩丹¶
崖，我醉揮椽筆兮大書特書而留題。¶

*** 　　西林入室歌¶
有一明珠光爍爍，照破三千大千國。觀音菩薩正定心，釋迦如¶
來大圓覺。或如春色媚山河，或似秋光爽巖壑。亦名九轉大還¶
丹，謂之長生不死藥。步步華嚴妙宮殿，重重彌勒寶樓閣。墻壁¶
瓦礫相渾融，水鳥樹林共寥廓。缺唇石女駕土牛，跛脚木人騎¶
<pb:CK-KZ_JY185_04p042a>¶
紙鶴。三業三毒雲去來，六根六塵月綽約。所以然者本體空，誰¶
言何似當初莫。此珠價大實難酬，不許巧錐妄穿鑿。若要秘密¶
大總持，只於寂滅中摸索。幾多衲子聽蟄雷，幾箇道人藏尺蠖。¶
茫茫盡向珠外求，不知先天那一著。那一著何須重注腳。注腳¶
也不惡好，呵兄弟。杜宇聲隨曉雨啼，海棠夜聽東風落。¶

*** 　　萬法歸一歌¶
金丹大藥妙無窮，一點丹頭内外紅。眞汞眞鉛纔入手，片時伏¶
虎活擒龍。黃婆聘入丁公舍，巽位吹噓九轉功。十月胎圓坎離¶
外，紫雲飛出玉爐空。短褐包巾滿𨞬市，尋草燒茅烹藥櫃。自己¶
三黃及四神，誰知安竈烹爐意。紙襖麻衣。要隱山，飡松飲水守¶
<pb:CK-KZ_JY185_04p042b>¶
飢寒。日魂月魄空呼吸，到底方知入道難。黑山山下鬼窟裏，背¶
曲頭垂口流水。夢中夢見夢中人，幾時待得硫黃死。薄福癡人¶
不斷淫，尾閭閉了採他陰。元精摇撼無墻壁，錯認黃泥喚作金。¶
容成三峰學御女，採精吸血兼服乳。大道本來無陰陽，勞形著¶
相徒自苦。叩齒吞精咽氣聲，轆轤空動髑髏形。妄將口鼻爲玄¶
牝，謾說金精肘后盈。鼻頭閉息空畫餅，幾人日中逃得影。客風¶
邪氣肚中鳴，安得長靈砂在鼎。參禪見性契眞如，莫道無心便¶
靠虛。悟了不行乾智慧，千崖萬壑涉程途。多少老儒學《周易》，豈¶
知太極歸無極。忘形便欲任天眞，只恐春歸草無力。明教專門¶
事滅魔，七時功德便如。何不知淸淨光明意，面色痿黃空自勞。¶
<pb:CK-KZ_JY185_04p043a>¶
胡氏陽山一果祖，九返莊嚴皆妄語。手執金環運三車，阿誰飛¶
上金天去。更有持齋四果徒，九曲江頭下鐵符。乳香燒盡難成¶
佛，精血元陽搬運枯。三千六百旁門術，開頂縮龜習定息。存想¶
丹田煉五芽，吐故納新虛費力。禮㙮焚香誦藏經，更能拜斗與¶
瞻星。吞符飲水兼持咒，恁地如何得道成。注想按摩八段錦，嘻¶
呵六字拘興寢。若要還精補腦時，除非一盞醍醐飲。雙眼遙思¶
運頂門，戲言日月照崑崙。那堪又見圓光現，便指天尊與世尊。¶
眼本無光人妄想，耳本無聲那得響。上有大淵不霐池，妄指中¶
黃忍肚飢。空按周天行卦數，幾能識得眞龍虎。若得眞龍眞虎¶
人，了得向上一條路。暗把簞瓢服小便，吞吐涎唾作珠圓。鼻頭¶
<pb:CK-KZ_JY185_04p043b>¶
流出兩條涕，便敢呼爲玉筯仙。說盡存三守一底，九年煉丹思¶
想裏。忘卻家珍向外尋，百年做箇陰靈鬼。天門枸杞與黃精，豆¶
杏薑椒白茯苓。未審地仙成也未，皮焦肉腐可憐生。齋醮關宣¶
歌梵曲，分環破券受科籙。不識天心雨字眞，只會三光符水熟。¶
袖中雷印赫山精，手把楊枝學隱形。此心本是通神藏，一念内¶
時萬狀生。此身身外皆隱物，此心心外皆妖術。身裏眞心心裏¶
身，不在中間内外出。這些金液大還丹，自從元谷至泥丸。抽添¶
七返無多事，草木無心天地閑。眞根眞蒂結眞酥眞，鼎眞壇眞¶
藥爐。陽日起頭陰日積，分明陽火與陰符。半畝丹田種金粟，一¶
朶靈芝香馥郁。鐵牛哮吼入綿㕑，木馬奔馳跳金屋。乾坤二八¶
<pb:CK-KZ_JY185_04p044a>¶
結丹砂，滿鼎溶溶白雪花。捉住龜蛇歸兩手，山中玉兔化金鴉。¶
還丹有訣知音少，汞龍鉛虎憑火候。三千刻内結嬰兒，調和温¶
養終無漏。遍體渾如一片瓊，寒蟬光照玉壼氷。頂門夜半雷聲¶
吼，匝地淸風神鬼驚。天上人間眞妙訣，誰敢天機私漏泄。須是¶
英雄大丈夫，了然胸中無一物。一陽纔動大丹成，片餉工夫造¶
化靈。祗恐南宮錄姓名，醉騎白鶴朝上淸。¶

** 　曲¶

*** 　　滿江紅(詠武夷)¶
憶昔秦時，中秋月武夷九曲。煙寂寂，斜陽數尺，寒槁枯木。三十¶
六峰凝曉翠，一溪流水生秋綠。正滿林，桂子散天香。飛金粟。¶
<pb:CK-KZ_JY185_04p044b>¶
神仙客，金丹熟。玉詔下，雲生足。石頭新換骨，尙黏紅肉。夜半月¶
華明似晝，玉皇降輦鋪殽餗。笑曾孫，囘首幔亭前，空松竹。¶

*** 　　念奴嬌(詠雪)¶
廣寒宮裏，散天花，點點空中柳絮。是處樓臺皆似玉，半夜風聲¶
不注。萬里鹽城，千家珠瓦，無認蓬萊處。但呼童，且去探梅花，攀¶
那樹。　垂簾未敢掀開，獅兒初揑就，見桂人偷覷。溪畔漁翁蓑¶
又重，幾點沙鷗無語。竹折庭前，松僵路畔，滿目都如許。問要晴，¶
更待積痕消，須無雨。¶

*** 　　水調歌頭(詠茶)¶
二月一番雨，昨夜一聲雷。鎗旗爭展，建溪春色占先魁。採取枝¶
<pb:CK-KZ_JY185_04p045a>¶
頭雀舌，帶露和烟搗碎，鍊作紫金堆。碾破香無限，飛起綠塵埃。¶
　汲新泉，烹活火，試將來放下兔毫，甌子滋味舌頭囘。喚醒靑¶
州從事，戰退睡魔百萬，夢不到陽臺。兩腋淸風起，我欲上蓬萊。¶

*** 　　水調歌頭　　　(十首)¶
金液還丹訣，無中養就兒。別無他術，只要神水入華池。採取天¶
眞鉛汞，片餉自然交媾，一點紫金脂。十月周天火，玉鼎產瓊芝。¶
　你休癡，今說破，莫生疑。乾坤運用，大都不過坎和離。石裏緣¶
何懷玉，因甚珠藏蚌腹，借此顯天機。何况妙中妙，未易與君知。¶

**** 　　二¶
喫了幾辛苦，學得這些兒。蓬頭赤腳，街頭巷尾打無爲。都没蓑¶
<pb:CK-KZ_JY185_04p045b>¶
衣笠子，多少風烟雨雪，便是活阿鼻。一具骷髏骨，忍盡萬千飢。¶
　頭不梳，面不洗，且憨癡。自家屋裏，黃金滿地有誰知。這裏一¶
聲慚愧，那裏一聲調數，滿面笑嘻嘻。白鶴靑雲上，記取這般時。¶

**** 　　三¶
苦苦誰知苦，難難也是難。尋思訪道，不知行過幾重山。喫盡風¶
僝雨僽，那見霜凝雪凍，飢了又添寒。滿眼無人問，何處叩玄關。¶
　好姻緣，傳口訣，煉金丹。街頭巷尾，無言暗地自生歡。雖是蓬¶
頭垢面，今已九旬來地，尙且是童顏。未被飛昇詔，且受這淸閑。¶

**** 　　四¶
天下雲遊客，炁味偶相投。暫時相聚，忽然雲散水空流。飽飫閩¶
<pb:CK-KZ_JY185_04p046a>¶
中風月，又愛浙間山水，杖履且逍遙。太上包中下，只得箇無憂。¶
　是和非，名與利，一時休。自家惺了，不成得恁地埋頭。任是南¶
州北郡，不問大張小李，過此便相留。且喫隨緣飯，莫作俗人愁。¶

**** 　　五¶
未遇明師者，日夜苦憂驚。及乎遇了，得傳口訣又忘情。可惜蹉¶
跎過了，不念精衰炁竭，碌碌度平生。何不囘頭看，下手採來烹。¶
　天下人，知得者，不能行。可憐埋没，如何恁地不惺惺。只見口¶
頭說著，方寸都無些子，只管看丹經。地獄門開了，急急辦前程。¶

**** 　　六¶
堪笑㕓中客，都總是迷流。𡨚家纏縛，算來不是你風流。不解去¶
<pb:CK-KZ_JY185_04p046b>¶
尋活路，只是擔枷負鎖，不肯放教休。三萬六千日，受盡百年憂。¶
　得人身，休差過，急須修。烏飛兔走刹那，又是死臨頭。只這眼¶
前快樂，難免無常兩字，何似出塵囚。煉就金丹去，萬刼自逍遙。¶

**** 　　七¶
有一修行法，不用問師傳。教君只是，飢來喫飯困來眠。何必修¶
精運炁，也莫行功打坐，但去淨心田。終日無思慮，便是活神仙。¶
　不憨癡，不狡詐，不風顚。隨緣飲啄，算來命也付天然。萬事不¶
由計較，造物主張得好，凡百任天然。世味只如此，𢬵做幾千年。¶

**** 　　八¶
一箇淸閑客，無事掛心頭。包巾紙襖，單瓢隻笠自逍遥。只把隨¶
<pb:CK-KZ_JY185_04p047a>¶
身風月，便做自家受用，此外復何求。倒指兩三載，行過百來州。¶
　百來州，雲𣺌𣺌，水悠悠。水流雲散，於今幾度蓼花秋。一任烏¶
飛兔走，我亦不知寒暑，萬事總休休。問我金丹訣，石女跨金牛。¶

**** 　　九¶
不用尋神水，也莫問華池。黃芽白雪，算來總是假名之。只這坤¶
牛乾馬，便是離龍坎虎，不必更猜疑。藥物無斤兩，火候不須時。¶
　偃月爐，朱砂鼎，總皆非。眞鉛眞汞，不煉之煉要何爲？自已金¶
公姹女，漸漸打成一塊，胎息象嬰兒。不信張平叔，你便問他誰？¶

**** 　　十¶
要做神仙去，工夫劈似閑。一陽初動，玉爐起火煉還丹。捉住天¶
<pb:CK-KZ_JY185_04p047b>¶
魂地魄，不與龍騰虎躍，滿鼎汞花乾。一任河車運，逕路八泥丸。¶
　飛金精，採木液，過三關。金木間隔，如何上得玉京山？尋得曹¶
溪路脉，便把華池神水，結就紫金圓。免得飢寒了，天上卽人間。¶

*** 　　水調歌頭(修煉)¶
土釡温温火，槖籥動春雷。三田升降，一條徑路屬靈臺。自有眞¶
龍眞虎，和合天然鉛汞，赤子結眞胎。水裏捉明月，心地覺花開。¶
　一轉功，三十日，九旬來。抽添炁候，煉成白血換骷骸。四象五¶
行聚會，只在一方凝結，方寸絕纎埃。人在泥丸上，歸路入蓬萊。¶

*** 　　沁園春(修煉)¶
要做神仙，煉丹工夫，譬之以閑。但姹女乘龍，金公御虎，玉爐火¶
<pb:CK-KZ_JY185_04p048a>¶
熾，土釡灰寒。鉛裏藏銀，砂中取汞，神水瑶池上下間。三田内，有¶
一條徑路，直透泥丸。　一聲雷震崑山，眞槖籥飛衝夾脊關。見¶
白雲漫天，黃芽滿地，龜蛇繚繞，烏兔忻翻。自古乾坤，這些離坎，¶
九轉烹煎結大還。靈丹就，未飛昇上闕，且在人間。¶

*** 　　又(贈胡葆元)¶
要做神仙，煉丹工夫，亦有何難。向雷聲震處，一陽來復，玉爐火¶
熾，金鼎烟寒。姹女乘龍，金公跨虎，片餉之間結大還。丹田裏，有¶
白鴉一箇，飛入泥丸。　河車運入崑山，全不動纎毫過此關。托¶
龜蛇烏兔，生擒活捉，霎時雲雨，一點成丹。白雪漫天，黃芽滿地，¶
服此刀圭永駐顏。常温養，使脫胎換骨，身在雲端。¶
<pb:CK-KZ_JY185_04p048b>¶

*** 　　滿庭芳(修煉)¶
鼎用乾坤，藥須烏兔，恁時方煉金丹。水中虎吼，火裏赤龍蟠。况¶
是兌鉛震汞，自元谷，上至泥丸。些兒事，坎離復姤，返老作童顏。¶
　五行，全四象，不調停火候，間斷如閑。六天罡所指，玉出崑山。¶
不動纎毫雲雨，頃刻間，直透三關。黃庭内，一陽來復，丹就片時¶
間。¶

*** 　　又¶
兩種汞鉛，黃婆感合，如如眞虎眞龍。周年造化，蹙在片時中。爐¶
裏温温種子，玄珠象，氣透三宮。金木處，煉成赤水，白血自流通。¶
　無中，胎已兆，見龜蛇鳥兔，恍惚相連。但坎離旣濟，復姤交融¶
<pb:CK-KZ_JY185_04p049a>¶
了得眞空命脉，天地裏，萬物春風。陰陽外，天然夫婦，一點便成¶
功。¶

*** 　　酹江月(冬至贈胡胎仙)¶
因看斗柄，運周天，頓悟神仙妙訣。一點眞陽生坎位，點卻離宮¶
之缺。造物無聲，水中起火，妙在虛危穴。今年冬至，梅花依舊凝¶
雪。　先聖此日閉關，不通來往，皆爲羣生設。物物含生育意，正¶
在子初亥末。自古乾坤，這些離坎，日日無休歇。如今識破，金烏¶
飛入蟾窟。¶

*** 　　水調歌頭(和孏翁)¶
昔在虛皇府，嘯咏紫雲中。不知何事，誤䝉天謫與公同。偶到金¶
<pb:CK-KZ_JY185_04p049b>¶
華洞口，忽見　孄翁老子，挺挺眾中龍。握手歸仙隱，談笑起天¶
風。　忽相逢，一轉瞬，酒杯空。幾時再會，唱賡詞翰倒金鍾。只恐¶
武夷山裏，千古猿啼鶴唳，未便躡飛虹。公欲歸仙去，我亦繼公¶
蹤。¶

*** 　　又(丙子七月十八日得雨，午後大風起，因而有感。)¶
一葉飛何處，天地起西風。夜來酒醒，月華千頃浸簾櫳。塞外賓¶
鴻來也，十里碧蓮香滿，澤國蓼花紅。萬象正蕭爽，秋雨滴梧桐。¶
　釣臺邊，人把釣，興何濃。吳江波上，煙寒水冷剪丹楓。光景暗¶
中催去，覽鏡朱顏猶在，囘首燕巢空。鐵笛一聲曉，喚起玉淵龍。¶

*** 　　又¶
<pb:CK-KZ_JY185_04p050a>¶
一箇奇男子，萬象落心胸。學書學劔，兩般都沒箇成功。要去披¶
緇學佛，首下一拳輕快，打破太虛空。末後生華髮，再拜玉淸翁。¶
　二十年，空錯過，只飄蓬。這囘歸去，武夷山下第三峰。住我舊¶
時庵子，捥水把柴升米，活火煮教濃。笑指歸時路，弱水海之東。¶

*** 　　又(石知院生辰)¶
兩髩靑絲髮，雙眼黑方瞳。人皆道是，昭慶一箇老仙翁。暫別蓬¶
萊弱水，自把星冠月帔，玉佩舞薰風。醉入桃源路，歸去不知蹤。¶
　舉雲璈，鳴鐵笛，撫絲桐。滿前劔并森列，稽首捧金鍾。挺挺松¶
形鶴貌，任待桑田變海，寶鼎粒丹紅。玉帝下明詔，獨騎上天宮。¶

*** 　　滿江紅(詠白蓮)¶
<pb:CK-KZ_JY185_04p050b>¶
昨夜嫦娥，遊洞府，醉歸天闕。緣底事，玉簪墮地，水神不說。持向¶
水晶宮裏去，曉來捧出將饒舌。被薰風，吹作滿天香，誰分別。¶
芳而潤，淸且潔。白如玉，寒於雪。想玉皇後苑，應無此物。只得賦¶
詩空賞惜，教人不敢輕攀折。笑李麄，梅瘦不如他，眞奇絕。¶

*** 　　阮郎歸(舟行卽事)¶
淡烟凝翠鎖寒蕪，斜陽掛碧梧。沙頭三兩雁相呼，瀟瀟風捲蘆。¶
　何處笛，一聲孤。岸邊人釣魚，快帆一夜泊桐廬，問人沽酒無。¶

*** 　　山坡羊¶
默坐寒灰淸靜，會向時中一定。金城賊返，報馬流星逩。用將須¶
分左右軍，出師交征定主賓。排的是天文地理，九宮八卦天魂¶
<pb:CK-KZ_JY185_04p051a>¶
陣。捉住金精也，送黃庭土釡封。神通，戰罷方能見聖人。英雄，不¶
恃干戈定太平。¶

*** 　　又¶
不刻時陰陽交併，古盆一聲號令。九宮八卦，排列下挐龍陣。鎖¶
金烏左右軍，奪乾坤始姤精。三迴九轉，交戰在西南境。得勝迴¶
朝也，河車不曾暫停。辛勤，曲枕晝夜行。專精，鐵打方梁磨繡鍼。¶

*** 　　又¶
獨坐無爲宮殿，息息綿綿不斷。我把生身父母，要使他重相見。¶
靑頭郎天外玄，白衣婦海底眠。嬰兒姹女，阻隔在天涯遠。全仗¶
著黃婆也，黃婆在兩下纏。團圓，打破都關共一天。拕延，賞罷蟾¶
<pb:CK-KZ_JY185_04p051b>¶
輝斗柄偏。¶

*** 　　又¶
圓覺金丹太極，這造化誰人知味。旁門小徑，正理全然昧。學三¶
峰九鼎奇，習休糧與閉飢。喫齋入定，到底成何濟？躭閣了浮生¶
也，道無緣福不齊。思知，不識陰陽莫亂爲。修持，莫信愚徒妄指¶
迷。¶

*** 　　蘭陵王¶
一溪碧，何處桃花流出。春光好，尋箇，小小籃輿謾行適。蒼苔滿¶
白石，澗底陰風凛栗。疑無路，幽壑琮琤，峽轉山囘入林僻。　千¶
峰呈翠色，時亦有聲聲，樵唱牧笛。忽然一樹櫻桃白，又囘頭一¶
<pb:CK-KZ_JY185_04p052a>¶
顧，掀髯一笑，詩情酒思正豪逸，虎蹄過新跡。　羃羃，霧如織。見¶
異草珍禽，問名不識。山靈勒駕雨來急，欲游觀未已，僕言日夕。¶
看來看去，似那裏，似少室。¶

*** 　　又題筆架山¶
三峰碧，縹緲煙光樹色。高寒處，上有猨啼，鶴唳天風夜蕭瑟。山¶
形似筆格，人道江南第一。遊紫觀，月殿星壇，積翠樓前吹鐵笛。¶
　客來訪靈蹟，聞王郭當年，曾此駐歇。二仙爲謁浮邱伯，從驂¶
鸞去後，雲深難覓。丹爐灰冷杵聲寂，依然舊泉石。　泉石，最幽¶
閴。更禽靜花閑，竹茂松密，淸都絳闕無消息。共羽衣揮塵，感今¶
懷昔。堪嗟人世，似夢裏，駒過隙。¶
<pb:CK-KZ_JY185_04p052b>¶

*** 　　沁園春寄鶴林¶
三徑就荒，松菊猶存，歸去來兮。嘆折腰爲米，棄家因酒，往之不¶
諫，來者堪追。形役奚悲，途迷未遠，今是還知悟昨非。舟輕颺，問¶
征夫前路，晨已晞微。　歡迎童穉嘻嘻，羨出岫雲閑鳥倦飛。有¶
南窗寄傲，東臯舒嘯，西疇春事，植杖耘耔。矯首遐觀，壼觴自酌，¶
尋壑臨流聊賦詩。琴書外，且樂天知命，復用何疑。¶

*** 　　又贈胡葆元¶
𡻕去年來，思量人生，空自沉埋。旣這囘冬至，一陽來復，便須修¶
煉，更莫疑猜。好箇鼎爐，見成鉛汞，片餉工夫結聖胎。人身裏，三¶
千世界，十二樓臺。　周年造化安排，只在這些眞妙哉。要先擒¶
<pb:CK-KZ_JY185_04p053a>¶
日月，後攢星斗，黃庭中畔，化作璚瑰。誰會天機，分明說破，恰似¶
江頭雪裏梅。丹成後，做些功行，歸去蓬萊。¶

*** 　　又題桃源萬夀宮¶
黃鶴樓前吹笛之時先生朗吟想劔光飛過朝遊南嶽墨籃放¶
下夜醉東隣鐺煮山川粟藏世界有明月淸風知此音呵呵笑¶
笑釀成白酒散盡黃金　知音自有相尋休踏破葫蘆析斷琴¶
唱白蘋紅蓼廬山日暮西風黃葉渭水秋深三入岳陽再遊湓¶
浦自一去優游直至今桃源路儘不妨來往時共登臨¶

*** 　　十二時鶴林靖作¶
素馨花在枝無幾秋入欄杆十二那茉莉如今已矣只有蘭英¶
<pb:CK-KZ_JY185_04p053b>¶
菊蕊霜蟹年時香橙天氣總是悲秋意問宋玉當日如何對此¶
凄凉風月怎生存濟　還未知幽人心事望得眼穿心碎靑鳥¶
不來彩鸞何處雲鎖三山翠是碧霄有路要歸歸又無計奈何¶
他水長天遠身又何曾生翼手撚芙蓉耳聽鴻雁怕有丹書至¶
縱人間富貴一嵗復一嵗此心終日繞香盤在篆畦兒裏¶

*** 　　瑞鶴仙¶
殘蟾明遠照政一番霜訊四山秋老孤村帶淸曉有鳴鞭歸騎¶
亂林啼鳥靑帘縹緲懶行時持杯自笑甚年來破帽雕裘慣得¶
淡烟荒草　多少客愁覊思雨泊風餐水邊雲杪西窗政好疎¶
竹外粉墻小念歸期相近夢魂無奈不爲羅輕寒悄怕無人料¶
<pb:CK-KZ_JY185_04p054a>¶
理黃花等閒過了¶

*** 　　喜遷鶯鶴林靖偶作¶
吾家何處對落日殘鴉亂花飛絮四海五湖千巖萬壑已把此¶
生分付怎得海棠心緒更没鴛鴦債負春正好嘆流光有限老¶
山無數　歸去君試覷紫燕黃鸝愁怕韶華暮細雨斜風斷烟¶
芳草暑往寒來幾度鎖卻心猿意馬縛住金烏玉兔今古事似¶
一江流水此懷難訴¶

*** 　　滿江紅別鶴林¶
明日如今我已是天涯行客相別後麻姑山上齊雲亭側幾箇¶
黃昏勞悵想幾宵皓月遙思憶與二仙不但此今生皆疇昔¶
<pb:CK-KZ_JY185_04p054b>¶
頻到此歡無極今去也來無的念浪萍風絮東西南北七八年¶
中相契密三十里外來將息悵金丹未就玉天遼還悽惻¶

*** 　　永遇樂¶
懶散家風淸虛活計與君說破淡酒三杯濃茶一盌靜處乾坤¶
大倚藤臨水步屧登山白日只隨緣過自歸來曲肱隱几但祗¶
恁和衣卧　柴扉草戸包巾紙襖未必有人似我我醉還歌我¶
歌且舞一恁憨癡好綠水靑山淸風明月自有人間仙島且偎¶
隨補破遮寒燒榾柮火¶

*** 　　又寄鶴林靖¶
銀月凄凉綺霞明滅秋色如此露滿淸襟風生衰髩夜已三更¶
<pb:CK-KZ_JY185_04p055a>¶
矣尋思往事千頭萬緖囘首悄如夢裏指烟霄不如歸去不知¶
今夕何夕　鶉衣百結膱脂垢膩猶是小蠻針指對酒逢詩高¶
吟大笑四海今誰似荷亭竹閣共風同月此會今生能幾君須¶
記去來聚散只愠底是¶

*** 　　又懷僊樓¶
極目飈塵表醉酣時樓中起舞樓前舒嘯坐見四山烟霧散是¶
處落花啼鳥忽驚下九天星斗雙鶴飛來風露爽一聲聲淸唳¶
蒼松杪奈對景不釃酒　舊家三點蓬萊小有璚臺雙闕長是¶
香花繚繞鐵笛夜吹金劔吼憾此瀛洲路杳知幾度琪株春老¶
閑倚朱欄思昨夢對江山感慨無人曉但千里月華皎¶
<pb:CK-KZ_JY185_04p055b>¶

*** 　　酹江月春日¶
桃花開盡正溪南溪北春風春雨寒食淸明都過了愁殺一聲¶
杜宇醉跨蹇驢踏翻芳草滿滿斟鸚鵡游仙夢覺不知身在何¶
處　因甚靑鳥不來一年春事撚指都如許人在白雲流水外¶
多少鶯啼燕語遣興成詩烹茶解酒日落薔微塢玉龍嘶斷亂¶
鴉驚起無數¶

*** 　　促拍滿路花和純陽韻¶
多才誇李白美貌說潘安一朝成萬古又徒閑何如猛省心地¶
種仙蟠堪嘆人間事泡沫風燈阿誰肯做飛仙　莫思量駿馬¶
與高軒快樂任天然最堅似松柏更凋殘有何憑據誰易復誰¶
<pb:CK-KZ_JY185_04p056a>¶
難長嘯靑雲外自嗟自笑了無憾海愁山¶

*** 　　卜算子景泰山㳄韻東坡三首¶
雲散雨初晴蟬噪林逾靜古寺敲鐘暮掩門燈映琉璃影　浩¶
氣鎭長存昨夢還重省獨倚欄杆嘯一聲毛髮蕭蕭冷¶
　　二¶
古寺枕空山樓上昏鐘靜飢鼠偷燈尾蘸油悄悄無人影　長¶
劔匣中鳴今古深思省此夕行藏獨倚樓風雨凄凄冷¶
　　三¶
漁火海邊明烟鎖千山靜獨坐僧窗夜未央寂寞孤燈影　感¶
慨輒興懷往事無人省江漢飄浮二十年一枕西風冷¶
<pb:CK-KZ_JY185_04p056b>¶

*** 　　蝶戀花¶
綠暗紅稀春已暮燕子啣泥飛入誰家去柳絮欲停風不住杜¶
鵑聲裏山無數　白馬靑衫無定據好底林泉信腳隨緣寓翻¶
卻此生心已許一川風月聊爲主¶

*** 　　沁園春送王侍郎歸三山¶
錦繡文章珪璋聞望碧落侍郎昨履聲漸近星辰避次竹符重¶
剖湖海生光委羽天空石橋水冷每爲泉生時雨滂君知否是¶
民心襦袴吏膽氷霜　少須召入鵷行也不念無人荷紫𧆔有¶
本朝曾旦移春手段舊家羲獻補月心腸此去三山卻登八座¶
已凖金甌姓字香還朝處雙鳬作對五馬成行¶
<pb:CK-KZ_JY185_04p057a>¶

*** 　　又¶
大丈夫兒氷肝玉膽礪山帶河算此身此世無過駒隙一名一¶
利未直鴻毛相府如潭侯門似海那得烟霄爾許高當初我是¶
乘雲御氣幾百千遭　此生勳業無多也手種梅花三百窠又¶
底曾嗅著廟堂鐘鼎底曾拈得帷幄弓刀玉帝遥知金書何晚¶
時有鶴鳴於九臯如今且向風前浪舞月下高歌¶

*** 　　又贊呂公¶
渭水秋深溢江春老洞庭一湖問城南古樹如今在否洛中狂¶
客還更來無獨上君山渺觀巖石八百里鯨波泛巨區何曾錯¶
有茶中上竈酒裏仙姑　終須度了肩吾稽首終南鍾大夫自¶
<pb:CK-KZ_JY185_04p057b>¶
太平寺裏題詩去後東林沈宅大醉歸歟天上筵多人間到少¶
更不向廬山索鱖魚如何好好借君黃鶴上我淸都¶

*** 　　水龍吟¶
雨餘疊巘浮空南枝一點春風至洞天未鎖人間春好玉𡚱曾¶
墜錦瑟繁絃鳳笙淸響九霄歌吹問分香舊事劉郎去後還誰¶
共風前醉　囘首暝烟千里但紛紛落英如淚多情易老靑鸞¶
何許詩成難寄斗轉參半橫簾花影一溪流水悵飛鳬路杳行¶
雲夢斷空自有三峰翠¶

*** 　　又採藥徑¶
雲屏謾鎖空山寒猿啼斷松枝翠芝英安在木苗已老徒勞屐¶
<pb:CK-KZ_JY185_04p058a>¶
齒應洞中鳳簫錦瑟鎭常歌吹悵蒼苔路杳石門信斷無人問¶
溪頭事　囘首暝烟無際但紛紛落花如淚多情易老靑鸞何¶
處詩成難寄欲問雙娥翠蟬金鳳向誰嬌媚想分香舊憾劉郎¶
去後一溪流水¶

*** 　　祝英臺近¶
月如酥天似玉長嘯弄孤影十二樓臺昨夢暗尋省憐露滿衣¶
襟風吹毛髮渾無寐寒宵漏永　捧香鼎翻起一片龍涎梅花¶
對人冷庭戸氷淸何處鶴聲警少時燭暗梧窗煙生苔砌曉鐘¶
動忽然心醒¶

*** 　　菊花新¶
<pb:CK-KZ_JY185_04p058b>¶
渺渺煙霄風露冷夜未艾凉蟾似水海山外五雲散彩三峰凝¶
翠一鶴横空何縹緲見殿閣笙歌擁羅綺笑勞生空如尺鷃戀¶
槿花籬　於中靑鸞唱美丹鶴舞奇有粉娥瓊女齊捧芳巵天¶
眞皇人陳玳席宴太姥思之暗生悲念如今紅塵滿面漫灑晚¶
風淚¶
　　二¶
十二樓臺但前囘舊跡想琪花似雪忘了還思朝暮癡癡地只¶
有老天知卻自省玉堦金砌錯抛離　梧桐聲顫窗外草蟲吟¶
細醉魂覺又聽秋鴻悲[口*𢟍]極目寒空嘆未有紫雲梯絳闕消息¶
子也無一二枉垂涕¶
<pb:CK-KZ_JY185_04p059a>¶
　　三¶
寶鴨温香訴絲誠寸意記當年事悶本愁基人間天上只爭得¶
那些兒喫禁持卻念九宵風味　淸晨雁字一句句在天如在¶
紙只得向風前默默自嗟惜業債俱消還未了甚時已一日裏¶
滴了掩兒來淚¶
　　四¶
念我東皇大帝兒是操觚弄翰之職飛落塵寰似此度算應希¶
向這裏安能便策景御氣　灰頭土面千河水把我如何洗縱¶
便有銖衣已失眉峰[山*翠]看看皓首瞞不過鏡臺兒除是去看靑¶
松下碧雲底¶
<pb:CK-KZ_JY185_04p059b>¶
　　五¶
弱水去蓬萊八萬四千里遠漠漠俯仰天水靑無際鳥飛不到¶
船去難渺無依剪錦字雲信待憑鸞翼　靑芝素瀑草舍兒隱¶
隱烟霞裏向閑處批風切月烹天地三島十洲去有日幾何時¶
胎仙就直待鶴書來至¶
　　六¶
銅壼四水寒生素被夜迢迢煙月熹微池浸霜荷檻竹響井楓¶
飛寶枕簞無夢念忡忡地　形留神往鎭日價忘食應忘寐省¶
得起都是天上仙家事珠歌舞酌玉液飯雲子怎得麒麟脯更¶
教知味¶
<pb:CK-KZ_JY185_04p060a>¶
　　七¶
有箇悶甚處一向如癡醉獨倚住危欄坐咬無名指金魚玉雁¶
一從去絶消息念念懷天帝密與冥契　晴霞照水嘆細草新¶
蒲寒凄凄對夕照樹色烟光相紫翠花落鶯啼把往事似川逝¶
光陰速何時是伊歸日¶
　　八¶
雪牖風軒度𡻕時聽芭蕉雨聲悽惻情多易感漸不覺鬚成絲¶
忽又成千古悄如夢裏　西山南浦盡秋意一望蘆花飛有一¶
點沙鷗點破松梢翠凄然念起覺兩腋凉飈細詩興渾飛在漁¶
鄕橘里¶
<pb:CK-KZ_JY185_04p060b>¶
　　九¶
忽水遠天長笑把玉龍嘶一聲聲吹斷寒雲滄波裏幽愁暗憾¶
弄皓月怨白日問太虛不尙則成休矣　雲心鶴性死也要冲¶
霄乘風去分自有終合仙飛感古懷今聊把筆落葉寒蟬悲使¶
人增怨抑¶

*** 　　水調歌頭¶
草漲一湖綠天㔶四山靑這千年裏幾多興廢不容聲無分貂¶
金佩玉不夢歌鐘食鼎何處有車旌但念旌陽劔枉自染蛟腥¶
　生諸葛少馬援尙雲萍醉鄕日月飄然身世付劉伶知道東¶
門黃犬不似西山白鷺風月了平生起來忽淸嘯驚落夜潭星¶
<pb:CK-KZ_JY185_04p061a>¶
　　二¶
杜字傷春去蝴蝶喜風淸一犂梅雨前村布穀正催耕天際銀¶
蟾映水谷口錦雲橫野柳外亂鳴蟬人在斜陽裏幾點晚雅聲¶
　採楊梅摘盧橘飣朱櫻奉陪諸友今宵爛飲過三更同入醉¶
中天地松竹森森翠幄酣睡綠苔茵起舞弄明月天籟奏簫笙¶
　　三¶
一箇江湖客萬里水雲身鳥啼春去烟光樹色正黃昏洞口寒¶
泉漱石嶺外狐猿嘯月四顧寂無人夢魂歸碧落淚眼看紅塵¶
　烟濛濛風慘慘暗銷魂南中諸友而今何處問浮萍靑鳥不¶
來松老黃鶴何之石爛嘆世一傷神囘首南柯夢靜對北山雲¶
<pb:CK-KZ_JY185_04p061b>¶
　　四¶
昔在虛皇府被謫下人間笑騎白鶴醉吹鐵笛落星灣十二玉¶
樓無夢三十六天夜靜花雨灑琅玕瑤臺歸未得忍聽洞中猿¶
　也休休無情緒煉金丹從來天上神仙官府更嚴難翻憶三¶
千神女齊唱霓裳一曲月裏舞靑鸞此憾憑誰訴雲滿武夷山¶
　　五¶
誤觸紫靑帝謫下漢山川旣來塵世奇奇怪怪被人嫌懶去蓬¶
萊三島且看江南風月一住數千年天風自霄漢吹到劔峰前¶
　做些詩喫些酒放些顚木精石怪時時作地行仙朝隱四山¶
猿鶴夜枕一天星斗紙被裏雲眠夢爲蝴蝶去依約在三天¶
<pb:CK-KZ_JY185_04p062a>¶

*** 　　摸魚兒夀傅樞閣中李夫人¶
跨飛鸞醉吹瑤笛蓬萊知在何處薰風吹散荷花露夢覺已非¶
　所忘歸路誰知道人間別有神仙侣身游樞府奈詔入玉樓¶
猛騎箕尾四海憶霖雨　問王母天上桃紅幾度蕊宮今是誰¶
主明年甲子從頭數春入鬟雲髩霧如今去是處裏福田都著¶
黃金布庭前玉樹看子早生孫孫還生子嵗嵗彩衣舞¶

*** 　　瑤臺月¶
烟霄凝碧問紫府淸都今夕何夕桐陰下幽情遠興秋無極念¶
陳迹虎殿虬宮記往事龍簫鳳笛露華冷蟾光白雲影淨天籟¶
息知得是蓬萊不遠身無羽翼廣寒宮舞徹霓裳白玉臺歌罷¶
<pb:CK-KZ_JY185_04p062b>¶
瑶席諍不思下界有人岑寂羨博士兩泛仙槎與曼倩三偷蟠¶
實把丹鼎暗融液乘雲氣醉揮斥嗟惜但城南老樹人誰我識¶

*** 　　桂枝香¶
樓前凝望見水滿一溪雲滿千嶂將晚欲行無緒欲眠無况巖¶
花澗草春無極倚東風忽然惆悵淡烟飛過幽禽呌斷遠鐘嘹¶
喨　爲底事沉吟一餉念隻影飄浮寸心虛曠無限游絲落絮¶
此懷難狀江湖淮海行將遍覺詩腸酒膽超暢一邱一壑歸來¶
念我舊家天上¶

*** 　　賀新郎¶
且盡杯中酒問平生湖海心期更如君否渭樹江雲多少憾離¶
<pb:CK-KZ_JY185_04p063a>¶
合古今非偶更風雨十常八九長鋏歌彈明月墮對蕭蕭客髩¶
閒㩦手還怕折渡頭柳　小樓夜久微凉透倚危欄一池倒影¶
半空星斗此會明年知何處蘋末秋風未久謾輸與鷺朋鷗友¶
已辦扁舟松江去與鱸魚蓴菜論交舊應念此重囘首¶

*** 　　又(雪)¶
是雨遠堪拾道非花又從簾外受風吹入撲落梅梢穿度竹恐¶
是鮫人訴泣積至暮螢光熠熠色映萬山迷遠近滿空浮似片¶
應如粒忘煉得我雙睫　吟肩聳處飛來急故撩人粘衣噀袖¶
嫩香堪浥細聽疑無伊復有貪看一行一立見僧舍茶烟飄濕¶
天女不知維摩事謾三千世界繽紛集是剪水誰能及¶
<pb:CK-KZ_JY185_04p063b>¶

*** 　　一剪梅(贈紫雲友)¶
劔倚靑天笛倚樓雲影悠悠鶴影悠悠好同㩦手上瀛洲身在¶
閻浮業在閻浮　一段紅雲綠樹愁今也休休古也休休夕陽¶
西去水東流富又何求貴又何求¶

*** 　　酹江月(西湖)¶
綠荷十里吐秋香湖水掌平如鏡日落雲收天似洗况又月明¶
風靜露逼葭蒲煙迷菱芡縮盡寒鴉頸兩枝畫槳柳陰濃處乘¶
興　遥想和靖東坡當年曾勝賞一觴一咏是則湖山常不老¶
前輩風流去盡我興還詩我歡則酒醉則還草聖明朝卻去冷¶
泉天竺雙徑¶
<pb:CK-KZ_JY185_04p064a>¶

*** 　　行香子(題羅浮)¶
滿洞苔錢買斷風煙笑桃花流落晴川石樓高處夜夜猿啼看¶
一更雲三更月四更天　細草如氊獨枕空拳與山麋野鹿同¶
眠殘霞未散淡霧沈綿是晉時人唐時洞漢時仙(洞府自唐堯舜始開至東¶
晉葛稚川方來及僞劉稱漢此時方顯遂興觀)¶

*** 　　八六子(戲改秦少游詞)¶
倚危亭憾如芳草萋萋剗盡還生念柳外靑鸞去後洞中白鶴¶
歸來恍然暗驚　吾家眇在瑤京夜月一簾花影春風十里松¶
鳴奈昨夢前塵漸隨流水鳳簫歌杳水長天遠那堪片片飛霞¶
弄晚絲絲細雨籠晴正消凝子規又啼數聲¶
<pb:CK-KZ_JY185_04p064b>¶

*** 　　鷓鴣天¶
雨過山花向晚香烟絲空翠柳微茫舊家丹竈何人葛今日簾¶
泉阿老黃　犀角枕象牙牀椰心織簟晝生凉杯行無算何曾¶
醉不覺羅浮日月長¶
　　二¶
西畔雙松百丈長當時親自見劉王山前今日蓮花水往者將¶
軍洗馬塘　南粤路漢宮墻晚風厯厯說興亡摩挲東晉蒼苔¶
竈細說仙翁煉藥方¶
¶	
<pb:CK-KZ_JY185_05p001a>¶
@fw1重刋道藏輯要¶
* 　瓊琯眞人集¶
宋海南白玉蟾著¶

** 　聯句¶
　　旴江舟中聯句　嘉定癸未仲秋之朔偕黃天谷道旴而¶

*** 　　　渝舟中聯句¶
倐忽繒千兎尋常涸百蠡(白)眼光摩日月足迹遍山河(黃)赤壁¶
聊化鶴黃庭浪換鵝(白)秋聲歸欵乃雲影映婆娑(黃)夜後調焦¶
尾風前無太阿(白)待藏班媫扇郤援魯陽戈(黃)點爾言其志虞¶
兮奈若何(白)道緣甯擇地世事總隨波(黃)萬象由彈壓千篇在¶
<pb:CK-KZ_JY185_05p001b>¶
切磋(白)酒徒從狎至詩客聽相過(黃)輟我芒不借就伊金叵羅¶
(白)峯巓餐地秀霞外挹天和(黃)拍手僛僛舞忘形蹈蹈歌(白)力¶
辭金殿客高應玉皇科(黃)八挂招六逸九嶷哀兩娥(白)淸漪馴¶
綠鴨列阜拊眠駝(黃)逸韻應無敵淸明到不毛(白)樵仙分我席¶
力士汙吾鞾(黃)風沈腰何瘦霜潘鬢謾[白*畨](白)懷丹醫病鶴尋餌¶
釣神鰲(黃)爲問六國印何如一漁簑(白)淸飈茶腋爽韶景醉顏¶
酡(黃)且噉藕如臂從教晷似梭(白)推蓬延月桂引襋翫烟蘿(黃)¶
君已人登泰辭皆水導嶓(白)蘂宫淸縹緲雲闕鬱嵳峩(黃)未到¶
桑田變疑將銅狄摩(白)誰知天不管敢謂世無魔(黃)觴政驩無¶
忤騷壇令太苛(白)玄譚時膾灸傑句肆吟哦(黃)大道眞溟滓浮¶
<pb:CK-KZ_JY185_05p002a>¶
生但刹那(白)玉天還有詔應是典風騷(黃)¶

*** 　　踈山舟中聯句¶
山影卧寒碧波光搖虛空(白)櫂凌千頃月帆鼓一天風(黃)列岸¶
萬絲柳遙岑數粒松詩魂混雁䳱草聖驚魚龍(白)夢斷江樓笛¶
吟餘烟寺鍾電華飛我劍虹暈掛吾弓(黃)淸嘯騎汗漫朗吟泛¶
溟濛(白)誰云澤國小樂亦在其中(黃)¶

*** 　　雪窗聯句　王樅張雲友劉希古三友¶
霜風寒襲人(張)梅香淸透骨莫色冥九峯(白)月華澹雙闕靑猿¶
嘯蒼虬(王)紅螢粘綠髮滕六欲飛花(劉)巽二急催雪爐烹獸炭¶
紅(張)簾捲鴛羅纈更燒古龍涎(白)滿斟靑鳳血堆盤老榛栗(王)¶
<pb:CK-KZ_JY185_05p002b>¶
託契舊爪葛笑揮白玉塵(劉)共說丹砂訣飄飄志欲仙(張)酣酣¶
耳正𤍠松鶴警淸露(白)烟麋卧蒼樾一鴈過天外(王)孤鵲遶木¶
末隱約銀漢星(劉)微芒翠杉月燭花凍不淚(張)火杮撥欲滅囘¶
首顧壁影(白)開懷吐談屑結習三生路(王)慷慨萬人傑聚散如¶
浮萍(劉)死生猶幻沫萬事一置之(張)四皓不渠劣夜深戸泣鬼¶
(白)嵗晚霜摩鶻泉涸水涯涘(王)雲𣺌天空闊餓鼠囓枯藤(劉)凍¶
蠅棲瑣闀觴詠興未闌(張)烘堂各粲發(白)¶

*** 　　櫂歌聯句¶
西風起兮落葉黃兮黍稷香兮(白)擊空明兮泝流光兮天一方¶
兮(白)彼美人兮遙相望兮彼蒼茫兮(黎)擊孤舟兮蓼花傍兮啼¶
<pb:CK-KZ_JY185_05p003a>¶
寒螿兮(黎)¶

*** 　　[虛*戊]聯食𩻣體取其骨糜肉化之義¶
何其秀且明而况淸以美不醉將如何無吟詎自已(白)凡與共¶
此者但須行樂耳無意必固我可久速仕止(黃)離合忍復道光¶
陰能有幾相對默不言新篘多且旨(白)玄中難致詰聖處可勝¶
紀何爲是栖栖未免聊復爾(黃)¶

*** 　　戯聯曡韻體¶
兩槳往莽蒼弓蓬窮空濛(白)傴僂苦怒雨穹窿通雄風(黃)美茝¶
迤邐紫叢楓朦朧紅(白)彼美綺里子終同隆中翁(黃)¶

*** 　　戯聯囘文體¶
<pb:CK-KZ_JY185_05p003b>¶
水連天𣺌𣺌山映月亭亭尾櫂依鳬渚頭船過蓼汀(白)鬼神號¶
暝壑烟霧靄踈櫺美醖浮觴玉輕衣拂劍星(黃)¶

*** 　　夜船與盤雲聯句囘文¶
煙山暮滴翠露葉秋翻紅(白)川急囘斜岸草枯凋薄霜(黎)蟬寒¶
嘶月淡鴈過唳天長(白)船泊宜沙浦夜深同詠觴(黎)¶

*** 　　潘紫巖與余賦雪約不得用色數并寔字及比喻¶
不似尋常凍俄而散漫飛羞明猶欲落等伴未全晞(白)承得圓¶
還碎看來是復非積深仍宻宻舞急轉霏霏(潘)弗是篩成細何¶
如拾取歸今焉皆璀璨昨者只浽㵟(白)掃去依元有呵來忽漸¶
微亂飄寒轉甚相映遠生輝(潘)莫踏凹中滿遙知凸處肥嚴凝¶
<pb:CK-KZ_JY185_05p004a>¶
吟不厭凜冽飲無威(白)賞翫眞堪樂豐穰不用祈嬋娟雖可待¶
融散恐幾希(潘)¶

*** 　　疊字招隱¶
逐逐何時知足來歸山共種菊有松爲酒有藜當肉亦有澗底¶
芝亦有巖上瀑白日自覺如年靑山長是對目閒雲與充封門¶
人淸風爲作掃室僕朝宴息乎長松之陰夜偃仰乎冷翠之谷¶
我無涕唾津精氣血液了絶喜怒哀樂愛惡欲練空碧毓紫冲¶
兮身如玉乘氣御飛兮詠九霞之曲¶

*** 　　紫溪偶成囘文體¶
鸝黃並柳風飄絮蝶粉沾花露浥香離別恨深深院靜少年人¶
<pb:CK-KZ_JY185_05p004b>¶
去去途長¶

*** 　　集句贈王秀才¶
富貴必從勤苦得名位豈肯卑微休勸君更盡一杯酒與爾同¶
銷萬古愁¶

** 　篇¶

*** 　　鶴林問道篇上¶
海南白玉蟾過三山次紫虛眞官之居鶴林彭耜過之問以道¶
法之要曰愚嘗究金丹大藥之旨所謂日月龍虎鉛汞坎離火¶
候周天卦象之類與夫偃月爐朱砂鼎等語名旣不一事亦多¶
端未審一物而分眾名邪其或眾名而各一物邪在内求之則¶
<pb:CK-KZ_JY185_05p005a>¶
無形在外求之則有象或妙在作爲或妙在靜定古者嘗言有¶
所作爲卽非道也又曰溺於靜是枯坐也懵然不知其所以入¶
之蹊徑到之堂奧願聞其說答曰先聖仰觀天文俯察地理近¶
取諸身遠取諸物創爲丹訣以長生不死之意以淑人心其實¶
一理也其始入也在乎陰陽五行其終到也歸乎混沌無極如¶
丹法所言盡有所據第互立一說各執一見所以眾楚不可一¶
齊要在吾所遇所傳所得如何耳在天則爲日月星辰在地則¶
爲禽獸草木在人則爲夫婦男女以易道言之則乾坤坎離也¶
以五運言之則金木水火也以藥物言之則鉛銀砂汞也以丹¶
道言之則龍虎烏兔也用之則有壇爐鼎竈之名行之則有升¶
<pb:CK-KZ_JY185_05p005b>¶
降交合之象體之則有浮沉淸濁之變則之則有陰陽寒暑之¶
候聖人故曰採以藥物煉以火候結而成丹超凡入聖所以取¶
之於内而不泥其内象取之於外而不求其外物是所謂無物¶
無象者也謂之先天一炁混元至精則是大而不可知之之謂¶
神之意也其體或聚或散如輕煙薄霧然也其象或有或無如¶
夢幻泡影然也天地與我同根萬物與我同體往古來今本無¶
成壞第以生死流轉情識起滅如浮雲之點太淸如黑風之翳¶
明月聖人憫世澆漓詔人修煉使從無入有謂之成以有歸無¶
謂之了其運用之要有動之動出於不動有爲之爲出於無爲¶
不過煉精成炁煉炁成神煉神合道而已若有作用實無作用¶
<pb:CK-KZ_JY185_05p006a>¶
似乎靜定則非靜定如龍養珠如雞抱卵可以無心會不可以¶
用心作可以用心守不可以勞心爲此乃修丹之要入道之玄¶
又問曰古者入道以調心爲要以精思爲妙精思則是存念也¶
調心則是把捉也存念旣久則其念或差把捉稍𦂳則心轉難¶
調或者謂存念不宜久把捉不宜𦂳愚竊謂曰存念不久則其¶
念必不眞把捉不𦂳則此心何可調答曰存者有也亡者無也¶
存者存我之神想者想我之身閉目見自己之目收心見自已¶
之心有物則可以存謂之眞想無物而强存之謂之妄想此乃¶
精思存念之妙操者存也捨者亡也操者操眞一之炁存者存¶
玄太之精凝一神則萬神俱凝聚一炁則萬炁俱聚順我之物¶
<pb:CK-KZ_JY185_05p006b>¶
可以無心藏之逆我之物可以無心順之至如眞妄本空逆順¶
俱寂則三際圓通一靈晃耀此乃把捉調心之要也蓋緣一念¶
起動則萬念起一竅開則九竅開此無他乃是以神馭氣之意¶
我自無始以來無明煩惱業識茫茫不可消釋於頃刻而寢息¶
於目前也故古人有心息相依息調心靜之語此非調心乎又¶
如用志不分乃凝於神等語此非精思乎先聖有曰制心一處¶
無事不辦所以譚眞人云忘形以養氣忘氣以養神忘神以養¶
虛只此忘形二字則是制心之旨雖然與其忘形而心遊萬物¶
曾未忘之所不如何耶吾所以忘者非惟忘形亦乃忘心心境¶
俱忘湛然常寂¶
<pb:CK-KZ_JY185_05p007a>¶

*** 　　鶴林問道篇下¶
海南白玉蟾再過螺江之濱鶴林彭耜詣之而謂曰比者嘗聞¶
道於先生所以問答之辭著爲鶴林問道篇矣噫視之古人三¶
不答四不知者若未底乎道也然道本無言不得已而有言使¶
其名言若寂則世人見黃花翠竹謂何物耶徒見夫子之言性¶
與天道不可得而聞又以子罕言利與命與仁竟視以爲甚高¶
難行之事當時孔門或於一字仁一字孝一字誠一字禮而用¶
心矣有屢空者有屢中者異日冠者五六人童子六七人風乎¶
舞雩詠而歸不曰無人矣以曾子之一唯視其他嘵嘵者爲如¶
何哉後世聞道付之風影鳴呼中庸何謂曰誠也大學何謂曰¶
<pb:CK-KZ_JY185_05p007b>¶
明德也無非自正心誠意而始也以之修身以之治國平天下¶
如淸風明月取之無禁用之不竭也則昔人有所謂皇皇八荒¶
皆在我闥孰曰天下不歸吾仁等語其斯之謂乎曾不知會其¶
有極歸其有極但以齊物我一死生爲虛無妄誕之談若曰道¶
也者不可須臾離也古今能幾人哉今吾之所以步驟乎老釋¶
之域者蓋亦不敢私爲町畦之說夫道本無秦楚也詎可藩籬¶
吾心哉先生然之否乎先生曰然¶
又問曰古之繫易者惟窮理盡性以至於命固嘗究之矣夫性¶
與命其一理耶二理耶答曰先生不云乎天命之謂性率性之¶
謂道修道之謂教實一理也¶
<pb:CK-KZ_JY185_05p008a>¶
又問曰昔者僧曇鸞煉金液僧道光煉刀圭是皆深造乎道者¶
也然則老氏所謂金液還丹者先則安爐立鼎次則知汞識鉛¶
然後以年月日時採之以水火符候煉之故匹配以斤兩法象¶
以夫婦結丹頭飲刀圭懷聖胎產嬰兒則可以身外有身此修¶
仙者之學也愚亦嘗入其壺奧而終有龍虎之疑烏兔之惑不¶
知先生能出標月之指乎答曰壇爐鼎竈本自虛無鉛銀砂汞¶
本自恍惚水火符候本自杳冥年月日時本自妄幻然而視之¶
若無而實有也在乎斤兩調勻造化交合使水火旣濟金土相¶
融苟或不爾則黃婆縱丁公而朝奔姹女抱嬰兒而夜哭故先¶
輩盡削去導引吐納搬運呑咽呼吸存思動作等事恐人執著¶
<pb:CK-KZ_JY185_05p008b>¶
於涕唾精津氣血之小而不知專氣致柔能如嬰兒之旨也嗚¶
呼妙哉結之以片餉養之以十月是所謂無中養就嬰兒者也¶
大要則曰有用用中無用無功功裏施功又曰恍惚裏相逢杳¶
冥中有變雖然如是須要親喫雲門餅莫只垂涎說饆饠¶
又問曰老氏之所謂金丹與大道相去幾何道無形安得有所¶
謂龍虎道無名安得有所謂鉛汞如金丹者術耶道耶答曰魏¶
伯陽參同契云金來歸性初乃可稱還丹夫金丹者金則信之¶
義丹者心之義其體謂之大道其用謂之大丹丹卽道也道卽¶
丹也又能專氣致柔含光默默養正持盈守雌抱一一心不動¶
萬緣俱寂丹經萬卷不如守一守得其一萬法歸一是故天得¶
<pb:CK-KZ_JY185_05p009a>¶
一以淸地得一以甯人得一以靈谷得一以盈日月得一以明¶
萬象得一以生聖人得一而天下平道生一一生二二生三三¶
生萬物道者一之體一者道之用人抱道以生與天地同其根¶
與萬物同其體夫道一而已矣得其一則後天而死失其一與¶
物俱腐築之以一以爲基採之以一以爲藥煉之以一以爲火¶
結之以一以爲丹養之以一以爲聖胎運之以一以爲抽添持¶
之以一以爲固濟澄之以一以爲沐浴由一而一一至於極謂¶
之脫胎極其無極一無所一與道合眞與天長存謂之眞一聖¶
人忘形以養氣忘炁以養神忘神以養虛道非欲虛虛自歸之¶
人能虛心道自歸之子欲得衣一與之裳子欲得食一與之糧¶
<pb:CK-KZ_JY185_05p009b>¶
子欲得飲一與之漿子欲得居一與之堂子欲得寒一與之霜¶
子欲得𤍠一與之湯虛其心忘其形守其一抱其靈故能固其¶
精寶其氣全其神三田精滿五藏氣盈然後謂之丹成一一於¶
一可以長生先聖有云後其身而身先忘其身而身存此誠有¶
以也¶

** 　碑¶

*** 　　有宋廬山養正先生黃君仙遊碑¶
先生姓黃諱知微字明道世爲江州人少隸太平興國宫道士¶
稟性冲淡賦形豐偉執心謹諒治身嚴潔元豐間卽本宫奉采¶
訪眞君香火蓋其職也舒州濳山體道先生崔君聞其名自舒¶
<pb:CK-KZ_JY185_05p010a>¶
之江訪之授以一九谷神之道金液淪景之旨從此若徉若蹶¶
狂易無度時人呼爲黃風子遂自賦黃顚歌益自汙晦先是宫¶
中養正堂得業今以養正先生呼之曩與崔君游有所謂泥丸¶
萬神刀圭一粒之語復爲一詞以自表卽集中御街杯行之云¶
也按猴溪蔡子高所著之記大梁司馬之白所述之傳先生嗜¶
酒每醉則浩歌歌罷顚狂自若嘗於宫前朝眞橋上疾聲大呼¶
若有所呵一衲百結裸露不顧隆冬盛夏恬無寒暑權貴士夫¶
有施惠者隨手散去或走竄林壑之間或歌舞城市之中終日¶
醺醺一切不爲常帶兩衣囊每遇便溺和以糞壤悉用紙裏而¶
置諸囊與夫餅餌藥物雜置一處殊無穢氣其囊自號錦香時¶
<pb:CK-KZ_JY185_05p010b>¶
大雪林壑冥濛草木變白獨先生所居之室其頂無雪常指室¶
傍壁罅而示人曰此吾游蜀之路也初不知書而所談多史傳¶
間事不能文而所出皆高妙之辭至如詩云買紙一百車繫筆¶
一千管紙盡筆頭樁不說胸中半獨曰此漢高帝詩不可致詰¶
者也又如雲溪拂地送殘雨谷鳥向人啼落花及萬里碧雲開¶
暮色一條銀漢在秋天等句出於自然皆學者所不能到嘗謂¶
所知曰酒能敗德必須戒之吾所謂飲酒與人飲異又曰雞在¶
卵中已含造化於人有功安可餁之善哉言乎由是士大夫多¶
禮接之樂其道而忘人之勢遺棄形體處人之所惡亶謂風顚¶
者也宫中道士五百輩時或飲酒雖不邀先生亦一造焉人以¶
<pb:CK-KZ_JY185_05p011a>¶
爲饕餮先生不羞也或恐其知者則宻以爲期臨欲飲則先生¶
不期而會賓主交愕乃坐先生於席末癡飲大嚼旁若無人醉¶
輙呌同褐厭之喜噫氣以自快每噫時不停聲響徹霄久之乃¶
已蔡猴溪年十八九時勉其學道蔡方業儒託以有父兄在先¶
生笑曰車下有水時何爲不可蔡自是數得顧遇之異蔡嘗問¶
先生如何久不噫氣先生不答再問而噫且曰大噫一聲天地¶
靜落花烟淡水朦朧又問宿道士聶叔彬之燕處堂先生語蔡¶
曰近有金道人自北來見在道堂中爾可往見不果往先生起¶
而坐口占一絶曰將身輕步入名山四海雲游盡可攀大道自¶
然隨自過鬼神瞻仰白雲間久與夜坐溪上指東方一星爲題¶
<pb:CK-KZ_JY185_05p011b>¶
曰入夜明星拱紫微東南西北共光輝通天入地無人會惟有¶
淸風明月知又見蔡眼中有黑花而吟曰腎耗元精少眼有黑¶
花生郤得蓬蒿力遮藏見太平又同飲而取蘿蔔置酒中自食¶
一半分一半與蔡食曰一性無躭酒色荒元精混沌歸𣺌茫眞¶
人惠送淸凉藥換得朦朧曉夜光蔡出門便覺眼花不復有矣¶
崇甯末先生年已九旬餘貌若處女肌膚如玉然顚狂之態如¶
故也人皆忽其態故失其編年敘事之詳蔡子高司馬之白俱¶
慷慨高蹈之士獲與之交時有崔風子高赤腳亦皆異人往來¶
廬山斯時斯人誠難其遇也宣和末年遣使召之先生堅不起¶
有司强之登輿至九江終不肯前乃曰今二天子矣我往何爲¶
<pb:CK-KZ_JY185_05p012a>¶
哉旣而淵聖登極赦至矣宫庭未囘祿日先生於採訪殿上掘¶
去其甓植蒿一根坐其旁若歌之曰明年了來如是連歌數四¶
而去次年韓世淸賊馬焚毁宫庭乃植蒿之日也煨燼之後舊¶
址之上獨生當日所植之蒿別無繁類先賊馬臨境之際人心¶
動摇不遑甯處多就卜其去就之理得其語者後皆可驗有遇¶
先生或謂曰爾得或曰爾休所謂爾休者委之溝壑莫知所在¶
謂爾得者喪亂之後悉皆無恙先生居常語人禍福初不經意¶
久而有驗神如也兵燼之後先生死山側瘞之矣後數年有自¶
蜀中來者曰黃風子今在蜀昨於成都相會眾疑之復因便寄¶
書一封囘山開緘乃喪亂後所存道士姓名也於是怪而發其¶
<pb:CK-KZ_JY185_05p012b>¶
棺惟衣履在焉舊傳本宫道士王三一頗知其出入隱顯之事¶
然神仙之跡千變萬化不可枚舉粗據其傳記大畧以碑其仙¶
游之躅云若夫警世歌樂道歌及詩詞等作散亡之後僅得數¶
十篇山中道士熊守中編之先生所居舊名養正堂内有風玉¶
軒先生仙去遂改其堂曰大噫今復易名黃仙庵羽流夏師古¶
別築數椽之茅於庵之後以祠崔君曁我先生焉一旦其裔劉¶
道璿者請余碑之余生晚不及見先生但多慨慕而已敬爲銘¶
曰廬山之下湓浦之瀕山高水長不見斯人竹月涓涓松風瑟¶
瑟遐想仙姿風月白¶

** 　題¶
<pb:CK-KZ_JY185_05p013a>¶

*** 　　題無上九霄玉淸大梵紫微仙都雷霆玉經¶
武夷張元瑞僑寓仙城積善之家也刋施雷經章釐其句字求¶
其義遣其子著訂訛於余余謂之曰楊柳姮娥之語此雷部隱¶
旨也不可不致詰神毋忽¶

*** 　　題張紫陽薛紫賢眞人像¶
昔李亞以金汞刀圭火符之訣傳之鍾離權權以是傳吕巖叟¶
巖叟以是傳之劉海蟾劉傳之張伯端張於難中感杏林石泰¶
之德因以傳之泰邠州人也事成游毗陵授之於蜀僧道光光¶
之門有行者道楠號爲陳泥丸卽先師也偶緣道過太平宫覩¶
壁間張平叔僧道光之像感前賢之已說嗟塵世之不仙思鸞¶
<pb:CK-KZ_JY185_05p013b>¶
鶴之未來對江山而無味張乃紫陽眞人太微第四星也道光¶
姓薛號爲紫賢石公乃翠元先生先師則翠虛眞人也海南白¶
玉蟾因訪知宫蔡長卿於是乎書¶

*** 　　題周圓通笊籬歌¶
上淸靈寶圓通法師周君以寧舊諱大鼐字國寶少游方外歸¶
賦笊籬歌四海學者裏糧摳趨戸外滿屨投詞山峙靈通妙應¶
在人耳目公享人間九十夀一從仙去得公法者何啻二三百¶
人甲以吿乙乙以傳丙圓通一派幾何人哉惟紫樞林君時中¶
深味淨明之髓以夀圓通之脈又從而續公之歌愚不知笊籬¶
所謂恐只於詮圓通之大義也否則龎居士何爲而業於笊籬¶
<pb:CK-KZ_JY185_05p014a>¶
歟周君作於前林君述於後余復跋之是謂三人證龜成鼈者¶
也讀此歌者毋徒於笊籬而求圓通當於笊籬外索之可也¶

** 　辭¶

*** 　　讚救苦經辭(集救苦經句)¶
太上靈寶天尊說救苦經者雲藏寶笈乃東華帝闕之眞書煙¶
鎻琅函爲太乙慈尊之秘典空中灼灼妙哉大洞之經天上冥¶
冥皆成大道之力第一委氣而第二順氣以制九天魂東南度¶
命而東北度仙遍滿十方界還將上天氣寥寥化作泥丸仙以¶
伏諸魔精𣺌𣺌高超仙源路天上六六而地下六六其數如沙¶
塵劫前三三而劫後三三自然有別體使眾生如盲見日月以¶
<pb:CK-KZ_JY185_05p014b>¶
威神救拔諸迷途成無上道而作無上尊以著威神力救一切罪¶
而度一切厄以通祥感機混然無分天氣歸一身之内善見救¶
苦虛空皆遍體之眞故成萬法而主光明乃領無邊而歸太上¶
初發玄元始不知空洞有虛皇普濟度天人但見紫雲覆黃老¶
誠太妙至極之皆旨玄上玉宸之言堪嗟罪障實可哀我今念¶
誦無休息朗詠罪福句自然心垢之淸是名三寶君我本太無¶
之際向來諷誦此經者莫不代天尊而演說經教體大道以引¶
接浮生月明玄貞萬福之宫香花繚繞星拱玉虛明皇之殿花¶
雨繽分天堂享福而地獄無聲慶雲開生而祥煙塞死玉寶皇¶
上乘旛下入開光門無量太華勅命上登朱陵府念太靈虛皇¶
<pb:CK-KZ_JY185_05p015a>¶
之號劍樹化爲驀禮眞皇洞神之尊火翳成淸暑空洞非迹咸¶
見同聲救罪人飛天神王由是委氣聚功德化形十方界道言¶
諸六天尊作頌仰尊顏自有無鞅數眾神魂如在逕上元始天¶
宫靈識昭然超度三界苦趣三塗八難勤學無爲六道四生自¶
悟眞道無名無我逍遥乎淸淨之鄉不迷不荒超脫於虛無之¶
岸稽首諸仙眾頌畢舉聞經¶

** 　跋¶

*** 　　跋上淸靈樞山雷火雲秘法¶
關尹子曰衣摇空得風氣噓物得水水注水卽鳴石擊石卽光¶
知此說者風雨雷電皆可爲之蓋風雨雷電皆緣炁而生炁緣¶
<pb:CK-KZ_JY185_05p015b>¶
心生猶如内想大火久之覺𤍠内想大水久而覺寒知此說者¶
天地之德皆可同之仙人譚景昇化書云動靜相磨所以化火¶
也燥濕相蒸所以化水也水火相勃所以化雲也湯盎投井所¶
以化雹也噀水向日所以化虹霓也由是知風雲可以命霜雹¶
可以致陰陽可以召五行可以役愚嘗得其說矣因著數語以¶
跋法書之後使學仙奉法之士有所稽考毋疑焉¶

** 　頌¶

*** 　　鶴林傳法明心頌二首¶
萬法從心生心心卽是法語嘿與動靜皆法所使然無疑是眞¶
心守一是正法守一而無疑法法皆心法　法是心之臣心是¶
<pb:CK-KZ_JY185_05p016a>¶
法之主無疑則心正心正則法靈守一則心專心專則法驗非¶
法之靈驗蓋汝心所以¶
　　狗子佛性頌　僧問趙州狗子還有佛性也無州云無乃¶
　　　爲之頌云¶
雨過西風寒蒼笞封戰骨可憐老將軍飲馬長城窟¶

** 　銘¶

*** 　　慵菴銘¶
丹經慵讀道不在書藏教慵覽道之皮膚至道之要貴乎淸虛¶
何謂淸虛終日如愚有詩慵吟句外膓枯有琴慵彈弦外韻孤¶
有酒慵飲醉外江湖有碁慵奕意外干戈慵觀溪山内有畫圖¶
<pb:CK-KZ_JY185_05p016b>¶
慵對風月内有蓬壺慵陪世事内有田廬慵問寒暑内有神都¶
松枯石爛我常如如謂之慵菴不亦可乎¶

*** 　　日損銘¶
周唯道簉玄域窮太始索太易知艮兌卽山澤省念慮究玄賾¶
撙交游樂虛寂謹言語節飲食薄嗜好減思索宇泰定室虛白¶
返眞觀習定息絕世事得慧力道日損學日益卽此是眞端的¶

** 　偈¶

　　金剛經偈寄示西林總長老¶
以字不成八字不是如是我聞早落第二¶

*** 　　喜無憂求偈¶
<pb:CK-KZ_JY185_05p017a>¶
禪不用容道不用學行住坐卧是大圓覺¶

*** 　　爲禪悟剪髮偈¶
一毛頭上一如來一一如來鼻孔開把得這般刀在手剪教斷¶
了喚教囘¶

*** 　　鄭天谷寫神隨喜說偈¶
大道本來無形安得這般面嘴是你不合帶來只得任他贊毁¶
三分似人七分似鬼不是枯髏不是傀儡這箇是第幾箇身這¶
箇是第幾箇你有人更問如何向道劍去久矣(咄)三尺浪高魚¶
化龍癡人猶戽夜記水¶

** 　　記¶
<pb:CK-KZ_JY185_05p017b>¶

*** 　　玉隆宫會仙閣記¶
山圖海誌述符䜟多矣方言古語於推步有焉昔九州都仙大¶
史高明大史許君上昇之日垂語有云後吾一千二百四十年¶
間五陵之内當有地仙八百人出世而師出豫章以郡江龍沙¶
生塞驗之今將如所謂矣浦雲吳君適際其逢郡將聞有道以¶
起之主席玉龍爲黃冠者轄四方風巾雨帽如蟻斯集舊有雲¶
堂矣吳君俄然視其危將壓焉廼撤而新之耳建閣其上以龍¶
沙仙會扁之仙人好樓居固其所也已而紫淸白玉蟾道人挂¶
航三湘浮沔江厯廬阜人言玉隆爲天下第一眞仙之居綿厯¶
風雨微賢主人十綱九頽今有人焉克振墜緖鼎然勃興帝后¶
<pb:CK-KZ_JY185_05p018a>¶
聞而賜之緡錢侯伯見而爲之藩芘黃冠師咸敬慕之廉頑立¶
懦謂之吳浦雲者玉蟾曰浦雲君者吾別已有年伺謁者至則¶
君爲倒屣茗餘導行閣中諭以名閣之意且萃其徒而勉之日¶
此西山神仙之會府江漢湖海之士不遠而來旣以飽煙霞飫¶
風月矣弭杖於壁門卧屨於戸内相與婆娑偃仰浮居於此致¶
身高明寓目閒曠可以詩蒼崖白雲皆句也可以酒紅泉碧芝¶
皆味也淡煙芳草可以入吾畫古藤怪木可以助吾書幽禽晝¶
啼琴自橫膝寒鳥夜語笛自橫欄人靜更深劍或鳴匣茶淸秀¶
冷碁或敲枰點易曉窗丹砂研露橫經午案寶磐傳風塵累不¶
能擾其天眞是非不能汩其性靈信起居爲適之安矣亦合龍¶
<pb:CK-KZ_JY185_05p018b>¶
沙之䜟乎逆其數但百數寒暑而近有能爭先快覩勇悟漸修¶
内以鍊三龍四虎之精華外以陶七烏九蟾之造化窮理盡性¶
以至命積精累氣以成眞則第神仙八百之選爲無難矣苟尙¶
有意當世用力斯民下嵩高上兵書講王道待詔金馬門追蹤¶
柱下史則固不得而留者也若但以樓居自娛玩嵗愒日非特¶
爲修仙學道者之憂抑亦爲主盟斯道者之羞諸君盍簪宜相¶
勉旃眾心納而首肯之噫余自戊寅迄今已三過西山矣仙凡¶
參肩不可測識高憑此閣悠然興懷矧今因君之相期望者如¶
此又安知豫章之師不在茲乎請錄其勸進之語而爲之記¶

*** 　　閣皁山崇眞宫昊天殿記¶
<pb:CK-KZ_JY185_05p019a>¶
竊聞道包坱北實在乎象帝之先氣運堪輿最高者昊天之極¶
宅妙有玄真之國殿彌羅無上之都豁落光明𣺌𣺌紫金雲梵¶
之闕恢宏湛寂濛濛碧漢玉淸之宫位奠太微尊居大有是爲¶
上聖允號無宗亶玄範而總制十方妙化機而統臨三界載考¶
南郊之典昔有圜邱之壇其在道家尤當祀事莫謂無聲之載¶
盍存臨汝之誠閣皁山福地崇眞宫舊有殿帝之所雖麗不華¶
似簡而陋方撤而新之淸江湖山楊舜臣者崇道欽天之士慨¶
然捐鏹奇五千緡獨易其舊而更建焉梓人執輪輿之役陶氏¶
運埏甓之工始斸於嘉定五年壬申之冬訖工於乙亥之秋首¶
尾四年經營萬力偉哉亦難事也嘉定十三年庚辰維時季署¶
<pb:CK-KZ_JY185_05p019b>¶
予來閣皁適冲妙師朱季湘轄官遂以前此六年新昊天之殿¶
爲吿俾予記之予自惟陶洪景爲帝作記李賀爲帝作玉樓記¶
顧無陶李淸偉之文亦切慕之且語冲妙曰夫上帝之居百千¶
萬重道氣千二百官君結空爲天凝梵爲城混合三營以爲樓¶
臺變化九霞以爲宫室靄垣而霓壤霨樓而雷埏飛廉督琠桂¶
瓊槐之材靊霳薰璆蘭珞茨之事璪欀而璜橑琨棟而球楹森¶
輿衞於彤𩅀之墀萃千羽於紫扉之陛環𡚱嬪如玉林之媚羅¶
班聯如瓊苑之繁火鈴天丁侍其軒金精猛獸據其戸上有九¶
旋麒麟之電鑰下有五琛獬豸之霞關烹瑶鸞之膏以飼琅庭¶
雪色玉精之蟾劈瓊虎之腊以餵琳臺雲光金花之兔玉娥鼓¶
<pb:CK-KZ_JY185_05p020a>¶
雲瑟之夕瓊姬舞霓裳之辰八鸞嘯歌於扊扅九虎飛鳴於閶¶
闔入則閑羽輿鳳輦於琛館出則飄霞衣鶴氅於瑶池燕遊玉¶
京蠖怡金闕物物自化事事無爲人享拾麻之年夀等拂石之¶
劫此特記其髣髴今舜臣所以爲帝之離官者實依稀之若夫¶
寶殿淵深雲龕岌嶪御容英粹玉座委蛇地皆砌以花磚壁皆¶
粉於銀液中邊供具左右羽儀下甃鳳墀上陳鴛瓦千楹耀日¶
萬栱凝烟高聳溟濛雄壓𡷾崒丹光紫氣之麗朱扉黃閣之嚴¶
羽士有所歸心名山爲之增氣以世俗而言之獻豆粥麥飯者¶
天子嘉之納粟者爵之貢馬者官之雖玉帝高高在上其視甚¶
微其聽甚卑則舜臣䝉福之報宜何如也夫以上帝之德不可¶
<pb:CK-KZ_JY185_05p020b>¶
明言開天執符長御延康之厯合眞體道默膺混沌之圖且蚩¶
蚩蠢蠢林然於天地之間豈知乎帝力哉嘗謂至高之天能降¶
自求之福鱔能謁斗獺能祭天况人也乎冲妙曰然是年七月¶
朔瓊山白玉蟾敬於殿中書¶

*** 　　心遠堂記¶
鶴爲靈禽也何以羣於鸛䳱哉而且與之巢邱原飽稻粱其視¶
眾禽等也翩然離煙霞絶風埃賓靑霞朝碧落則靈於鸛䳱遠¶
矣蓮爲華池也何以族於菱茨哉且與其雜龜蛭混洳泥其視¶
羣華並矣嫣然拔沮洳濯淸泠媚銀牀艷玉井則妙於菱茨多¶
矣若夫老聃官於柱下莊周祿於漆園　　　　許遜宰於旌¶
<pb:CK-KZ_JY185_05p021a>¶
陽梅福尉於南昌當是時無以異於世人也逮其精於内固宻¶
行外充隱化淪景躡梵登晨駕麟龍笞鸞鶴乘雲御氣嘯風鞭¶
霆登崑崙參靈寒方且動心駭目驚而訝之思而慕之朱買臣¶
見棄於妻蘇秦見侮於其嫂無怪也始其和光混俗之時若甚¶
側微而恥其不已若不人似或加狎而侮之至於驚人可喜之¶
事則羣驚若麕聚漢如鼠殊不知身覊樊籠志在霄漢吁飛鴻¶
冥冥弋人何慕焉籬下燕雀徒自啾啾耳然聖人初何嘗求異¶
於人亦未始自表見於世也魚欲異羣魚舍水躍岸則死虎欲¶
異羣虎舍山入市則擒然雖與之融然相忘泰然俱化其所以¶
詣入者遠甚於彼矣陶淵明當劉氏代晉之季恥爲斗米之所¶
<pb:CK-KZ_JY185_05p021b>¶
折腰去而歸柴桑終日娯心於酒是欲忘世者也醉夢物我糠¶
粃天地湛然無營泊然不謀故其詩文超邁羣俗閣皁黃冠朱¶
君季愈卽淸江之邑人父兄皆簪纓人獨君遼然而左氏之祖¶
志趣飄逸不可測識兩轄宫事數㩦琴劍詣京華所至權貴皆¶
倒屣之上方紫其裾鍚以冲妙之號今太極葛仙翁四十代劍¶
印符籙之壇屬以之凡於金汞龍虎之書六壬八門三甲五電¶
之文尤所精鍊能詩書札槧且碧瞳紅頥端是風流表物也卽¶
城湮之龍源重興善淵觀以徒黃花鎰主之何巨源副焉觀之¶
方丈采陶詩心遠之句以扁云諉予記而文之夫心者澄之不¶
淸撓之不濁近不可取遠不可舍寂然不動感而遂通大包乾¶
<pb:CK-KZ_JY185_05p022a>¶
坤小入芥粟如玉蓮之在水如雲之已大渙然如濯水之魚超¶
然如跨山之虎飄然如際雲之鴻貧賤不能移富貴不能屈居¶
山林雖則推靜處市井未嘗稍喧所謂在俗元無俗居塵不染¶
塵者也朱君悟大隱居之說知心遠地自偏之句曲肱蘧蘧¶
箕坐習習有詩可鳴有卷可執初非蹈世紛而攖維縶也棐几¶
不受塵松窗困白晝老樹蒼藤之在閣平沙遠水之在壁若顚¶
崖狠谷迅瀬哀湍平蕪野葑虬根蛟幹風昏露曉月夜星天不¶
出戸庭盡在圖籍心慵眼飽臉酣耳𤍠候門無褦襶之客橫軒¶
有狡獪之鼎解衣磐礡據枕沉酣是非不到心寵辱不到耳韜¶
形於橐籥融神於宇宙履大塊如黍米望長河如建瓴眼纈已¶
<pb:CK-KZ_JY185_05p022b>¶
收心花爲寂天宇泰定虛白發光對境無心對心無境已絶雲¶
霄矣於是朝朝暮暮師老莊及張許之與梅葛而與陶淵明相¶
領會於形影之外又何須猿鶴之與居麋鹿之與隣而後爲心¶
遠哉世之人或以蘇朱如上所說以爲如何者不足靜中冷眼¶
一笑耳世事淡如一盃水也嗟夫心一也人自歧之所謂溺𧃳¶
於利祿之途無得而遠矣有如窮蹙飄零之士志在楓宸有如¶
孤逈峭拔之士志在煙霄是皆其心遠也然不若四境紅塵萬¶
竈靑烟處此闤闠寂若林泉已如隔驀蓬萊弱水之遠自非心¶
了如君者能之均一遠耳未可量也或問遠之義何如曰空中¶
之塵若飛雪而未嘗見牀下之蟻若鬥牛而未嘗聞苟能悟言¶
<pb:CK-KZ_JY185_05p023a>¶
一室高俯仰宇宙之大有所見聞則其心愈雲泥矣君字師韓¶
敬爲之記¶

*** 　　牧齋記¶
閣皁黃冠師劉貴伯以牧名齋屬予爲記予聞之黃帝呼牧馬¶
童子爲天師釋伽指牧牛小兒爲菩薩乾馬坤牛何以牧之聖¶
人故曰謙以自牧牧之爲義牧羊則先去敗羣故無觸藩之虞¶
塞翁之於牧也初何容心於得失哉天子置羣牧以牧民均義¶
也貴伯詩甚騷而以懶辭酒甚寛而以醉辭碁甚敏而辭以不¶
智琴甚淸而辭以不古能鍊内丹能役五雷皆以不知爲辭其¶
謙謙如此是自牧也不勞鞭繩蓋以馴熟矣僧家所謂人牛俱¶
<pb:CK-KZ_JY185_05p023b>¶
失道家所謂翁馬兩忘孰爲牧之蓋自牧也貴伯得之矣¶

*** 　　武夷重建止止庵記¶
武夷之爲山考古秦人列仙傳蓋籛鏗於此鍊丹焉籛鏗進雉¶
羹於堯堯封於彭城後謂之彭祖年及七百七十七嵗而亡生¶
平惟隱武夷山茹芝飲瀑能乘風御氣騰身踊空豈非仙也耶¶
鏗有子二人其一曰籛武其次曰籛夷因此遂名武夷山三十¶
六峯第一峯九曲溪頭最初曲其地也始則有太姥元君卽其¶
地以結廬次則張湛繼其蹤而入室其後有如魚道超魚道遠¶
皆秦時之女眞入此而隱焉然此地其深邃不可言四圍皆生¶
毛竹人有樵採而見之者因毛竹而目此二魚爲毛女至今稱¶
<pb:CK-KZ_JY185_05p024a>¶
之晉人婁師鍾唐人薛邴皆於此地鍊眞養元而去本朝又聞¶
東京李淘眞洛濱李鐵笛燕山李磨鏡相踵於其地卜築也丞¶
相李綱亦嘗訪於三李而符其夙昔夢雪之夢蓋欲於此而建¶
吏隱亭焉由是而後有尼師數代人名其庵曰禪庵號其地曰¶
禪岩鳴呼奇人異士不世而出自爾庵亦傾壞地皆荆榛但聞¶
所謂止止之名而無稽考之迹山南曾孫詹琰夫其字美中蓋¶
世代簪紱而胷宇英傑之人也一且嘆曰太史公窮九嶷韓文¶
公登太華是皆思古而感慨者焉豈好奇之謂也濁世仕路多¶
阨塞不如結方外交以爲井竈砂汞之學矣其或者可飛昇焉¶
可尸解焉仙而可求豈不容力非曰能之願學焉忽有瓊琯白¶
<pb:CK-KZ_JY185_05p024b>¶
玉蟾自廣閩出而至武夷適有披榛誅茅之意蓋亦契劵詹美¶
中之臆素從而搜訪止止庵之地闢幾百年不踐之苔刻三五¶
里延蔓之草於是得其地焉嵗在嘉定丙子之王春始鳩工斵¶
梓僝夫運甓然而開創之難未幾而白玉蟾拂袖天臺鴈蕩矣¶
玉蟾言旋而庵始成美中固欲挽之以爲三李隱居之設玉蟾¶
蓋憚朱紫之往來而膏車秼馬適所以廢吾事而汩吾心且自¶
謂美中曰庵成皆子之餘財餘力故也不彈指顧堂宇落就非¶
霹靂手誰能如是今但擇其道甯心耐志守素樂靜之士延而¶
居之使其開墾數時花木繁盛而玉蟾此去羅浮入室囘必永¶
身以住持之美中曰然又曰然則先生旣去也甯不爲我記其¶
<pb:CK-KZ_JY185_05p025a>¶
庵而盟他日之再來乎玉蟾曰唯然是庵背倚蔓亭峯而對虎¶
嘯岩左則天柱峯右則鐵板障入去不數舉武則有朱晦庵仁¶
智堂出來纔一喚地則有魏王會眞廟其間有冲佑觀修廊數¶
百間層樓數十所玉笈錦囊舉皆御書瓊牘琅龕悉儲仙說大¶
雲金身之招提實左右乎止止之庵側後則瀑布懸崖萬丈雪¶
花前則碧流盈溪龍湫蛟莽上有天鑑池可以通弱水下有昇¶
眞洞可以透蓬萊若武夷千岩萬壑之奇千山萬水之勝莫止¶
止庵之地若也雲寒玉洞烟鎖琪林紫檜封丹淸泉浣玉猿隨¶
羽客鶴淚芝田鐵笛一聲羣仙交集螺盃三飲步虛冷冷蓋可¶
以歌太空紫虛之洞章吟玉靈羽融之仙曲然則庄埃不礙眼¶
<pb:CK-KZ_JY185_05p025b>¶
古今皆一世而絳幔虹橋之事猶宛然矣奇哉靑草靑白鳥吟¶
亦可碁亦可琴有酒可對景無詩自詠心神仙𣺌茫在何許武¶
夷君在山之陰舟隻棹歸去來瓊花滿洞何處尋豈非止止庵¶
淸絶勝妙處也詹美中定知玉皇將再宴白玉蟾亦將煉七返¶
九還之丹此日此文不徒作也則然若異日有異事猶見止止¶
庵不徒建也嘗記元祐盛時人在霍童山建一茅庵謂之寂寂¶
不數年而庵之東已蛻矣而此庵遂冺至隆興間再有人啓之¶
一二年而所啓之人乃遇向日先創庵者於是皆仙去事皆集¶
仙傳今而美中之事又蹤跡頗類之蓋止止者止其所止也周¶
易艮卦兼山之義蓋發明止止之說而法華經有止止妙難思¶
<pb:CK-KZ_JY185_05p026a>¶
之句而莊子亦曰虛空生白吉祥止止是知三教之中止止爲¶
妙義有如鑑止水觀止月吟六止之詩作八止之賦整整有人¶
焉止止之名古者不徒名止止之庵今人不徒復興必有得止¶
止之深者宅其庵焉然則靑山白雲無非止止也落花流水亦¶
止止也啼鳥哀猿荒苔斷蘚盡是止止意思若未能止止者參¶
之已有止止所得者則知行住坐卧自有不止之止非徒滯枯¶
木死灰也予持止止之輩也今記此庵之人同予入止止三昧¶
供養三淸高上天一切眾生證止止止止非止之止止實謂止¶
其止之止而已矣海南白玉蟾識先野後人幔亭曾孫龜峯詹¶
琰夫立銘¶
<pb:CK-KZ_JY185_05p026b>¶
黃葉飛雲新雁篆空庭蔥破玉籬菊鑄金有客來自瓊州蓬髮¶
垂頥黧面赤足繒草文軀露脛半裎橫鋤袒肩氣槩越塵所適¶
上淸之三華謁雲谷君於薄暮竹鎻翠烟詹鐸檄風龕燈微紅¶
棲鵲呼雛客乃弛懷飲瀑茹芝丁宵御枕偃仰無夢矍然凭窗¶
鼓唇而歌曰梧桐枝上秋風起碧水連天天映水殘鴉幾點暮¶
山紫斜陽影落蘆花裏蜂衙罷聲蛙作市藜杖落肩寢簟機天¶
黎明月痕消安得異人兮仙岩作逍遥雲谷君起而歌曰酒初¶
醒睡初醒有客長歌繞玉屏我將治鳬昌兮振瑶瓴順風一葉¶
碧潭淸收拾千岩萬壑之爽氣歸來高卧乎松櫺與君結詩盟¶
<pb:CK-KZ_JY185_05p027a>¶
翌曉駕小艇繫柳於鯉魚岩之下平田鋪棊鵶鷺分黑白亂山¶
開畫松竹自筆墨釋覽之雞籠石山花眩眼岩鳥聒耳放浪登¶
天竺峯古寺空四壁栢子裊深殿紅巒際天綠巘架空狼嘯黃¶
昏月橫枯樹虎吼淸夜風號萬竅疎井入雲房持瓢訪丹并盤¶
陀無塵坐歌一詩云峯頭鳩聲呼曉雨炊煙鎻斷岩前路夜來¶
湛露滴寒松斷雲無家風掣空攜錫兮理屨無風欲歸去雲谷¶
君至是稽首話刀圭之妙客撫石而歌曰偃月爐中烏兔朱砂¶
鼎内龍虎黑汞入紅鉛紅爐一粒圓雲谷君■瓊州客旣歸猿啼¶
古壑鶴唳冷泉水國無舟曳竹陟陸孤村牛眠流水白雲瀟條¶
然姤廬阜間雲谷君還舊客旣徜徉矣因筆識其行¶
<pb:CK-KZ_JY185_05p027b>¶

*** 　　雲窩記¶
武夷山一洞天也神仙有無或隱或顯昔者此地籛鏗餌紫芝¶
能乘風御氣神姹採黃朮能呼風檄雨若夫張魏諸眞君男女¶
得仙者十三輩不知何年中秋之夕玉帝宴曾孫也一杯旣罷¶
簫鼓囘空當時諸君霞裙霓袂飄然旣仙矣後世有煉丹岩換¶
骨岩者蓋當時事也世傳止止庵有李道士幔亭峯有李鐵笛¶
毛竹洞有李磨鏡一李耶三李耶昇眞洞下有張金蟾鼓子洞¶
下有張草衣一張耶二張耶及如古樓岩之詹靈岩之葛與夫¶
先輩道士吳懷玉皆山中有人見之者動輟騰風架空浮葉泛¶
水丹鬢綠髮行步如飛或蛻形或尸解或遁或存使人敬慕之¶
<pb:CK-KZ_JY185_05p028a>¶
不可得與語者第相錯愕不謂千載之下仙躅寥寥惟靑草白¶
雲尙無恙猿啼鶴唳誠不忍聞驀而丹樞陳先生辟穀不粒年¶
已七八旬猶方瞳漆髮其顏猶童未知何許人而終日凝神不¶
語興寢笑談與常人異所附身僅一破衲一旦在乎五曲之間¶
吟晦翁先生詩山高雲氣深之句平林煙雨尙如昨也於是誅¶
茅伐竹經營一廬目其廬曰雲窩後倚大隱屏前望三教峯左¶
則仙掌右則天柱面丹爐之石枕鐵象之岩龍之形虎之狀奇¶
哉東距仁智堂西抵仙遊館皆百舉武松之靑竹之翠草之綠¶
也寒猿喚曉碧煙濛濛棲鴉催暮紫霞漠漠雲飛白花鳥放脆¶
聲何况山之蒼水之碧風又淸月又白惜無人迹之地以人間¶
<pb:CK-KZ_JY185_05p028b>¶
一年此洞中一日亦不爲過噫眞樂足矣宜乎丹樞老者至於¶
人亦廬廬亦人與溪山相忘與風月俱化則有紅鸞紫蜃靑鳥¶
白鶴之事先生知之雲窩旣覆茅嘉定之乙亥九月望煙霞葉¶
古熈如是¶

*** 　　駐雲堂記¶
白玉蟾結茅於武夷偶一日起湖海之興杖履飄飄未數舉步¶
囘首舊廬猿驚鶴唳一二揚袂間不覺已鉛山矣道遇一褐挈¶
予歸堂揗一炷栢予故事罷戰茗幾椀應言雲水滋味如此枯¶
淚如此孤介又言學道如此艱苦如此玄奧予遂有言曰此去¶
不遠八萬四千餘里上有太淸之都玄圃丹邱珠林玉洞寶花¶
<pb:CK-KZ_JY185_05p029a>¶
異卉滿目琳琅麗雀珍禽聲聲韶濩中有長裾大袂漢千輩舉¶
身如紅毛一且戯靑鸞舞白鶴瞥然於五濁惡世之頂所視苦¶
趣眾生生死死生如蟻旋磨不忍爲之鼻酸於是胎其神於塵¶
胞範其形於色界自襁褓以及了冠不昧夙昔常生修眞養元¶
之念發猛勇心辦精進力易服毁形問津於道家者流以此可¶
見其慈憫眾生之美意或垢面而鬆髮或赤足而秃鬢或冠逍¶
遥如意之冠或服靈靜淸淡之服或靑巾紙襖或巨劍長琴或¶
單瓢隻笠或藜杖芒鞋徜徉乎井里蕭散乎㕓陌世之人以目¶
爭睹以手爭指耆以告穉甲以諭乙此則道人也夫道不可得¶
而名言惟𢎞之在人耳所以前輩著述丹經又形而爲之歌詩¶
<pb:CK-KZ_JY185_05p029b>¶
契論皆顯露金丹之旨必欲津筏後學率歸仙畛所謂鉛銀汞¶
砂者卽龍虎水火也所謂烏兔房璧者卽馬牛龜蛇也所謂夫¶
婦男女者卽君臣子母也所謂乾坤坎離者卽天地日月也喻¶
之爲丁公黃婆名之爲嬰兒姹女假之爲黃芽白雪不過陰陽¶
二字覬覦乎尸解積漸乎飛昇以要言之形與神也身與心也¶
神與氣也性與命也其實一理攢五行而聚五氣會二性而結¶
三花如是而修謂之丹如是而入謂之道則道人在天地間固¶
非庸常物鳴呼昔年穴土以爲廬輯草以爲室寒則紉蘭餒則¶
茹芝在於林下一兩聲鐵笛發出無窮天地之秘未得登天以¶
前巢其身灰其志惟恐閒名滿人耳又恐異狀礙人目與溪山¶
<pb:CK-KZ_JY185_05p030a>¶
魚鳥相忘與風月煙霞俱化白雲悠悠靑草芊芊茂松靑竹之¶
下雖不敢望肉生翅且圖千百嵗坐視桑田滄海如何此則道¶
人也良由世丁叔運時鼓澆風後進魚龍各自蕨麥遂建留雲¶
駐鶴之居以宅此輩爲之宴坐乎繩床偃仰乎簟榻飄雨驟風¶
不能殘其身凝冰積雪不能冽其體宜乎身安道隆也幸而闤¶
闠中往往有奇人志士有大人君子之心築堂以居此徒借糧¶
以飯此徒頼得金丹之草一絲之脈不絶代不乏人以鳴此道¶
鉛山道堂置之久矣四明周道明乃瓢笠中翹楚者也遂啓剏¶
堂話柄有皇宦汝梁汝渠素志閒雅酷慕淸虛舊有棲仙迎眞¶
之意所恨獨掌不鳴鍾也此意與周道明頗相契劵梓人運斤¶
<pb:CK-KZ_JY185_05p030b>¶
陶氏埏甓僝鳩羣庸彈指就緖目之曰駐雲予所喜者玄綱中¶
興而妙通老人香篆不滅及乎觀之薰爐茶鼎瀟灑之甚復有¶
蒲團藁氊新塼素壁殊不墜舊典早晝饘粥香積有餘雲集貼¶
然巾單掛壁其間分形化氣之士又誰不知金汞還返之妙出¶
没隱顯人豈堪測於篇詩斗酒之餘彈一兩操琴舞三四歇劍¶
狂歌野舞翔然歸宿晨香夕燈規繩整整使江湖煙雨之叟楚¶
越風月之士源源而來栖栖而止方見蓬萊三島移在目前羽¶
衣霓裳端可顧揖斯則道堂之設不虛也向時劉安王修仙於¶
漢昭明太子修仙於梁李元操修仙於唐皆宗室中有此挺挺¶
奇特漢今是堂之主人此之流也異日閱籍於天臺換骨於武¶
<pb:CK-KZ_JY185_05p031a>¶
夷皆始乎今日建堂納士之舉前所謂天上神仙應世玩形而¶
爲道人然則然矣返本還源歸根復命獨不止此當有一段奇¶
特世所希有何哉丹爐之火冷矣白雲之鶴飛矣頂飛雲玉靈¶
之冠衣寶華玄素之服乘雲中之靑騶駕天表之彩鸞登霄極¶
謁天皇此時也神仙應世之事畢矣雖不至人人皆鍾吕吾恐¶
其中間有一二苟能具眼目得遇靑瞳深髪之人手持博山請¶
所願學道堂之意如是道人之事如是隨喜書此結緣嘉定丙¶
子雨水後兩日援筆爲記云¶

*** 　　橘隱記¶
太微宫中奎星之精化而爲松松之魂松之魄戯白龍翔靑鳳¶
<pb:CK-KZ_JY185_05p031b>¶
矯矯鬱鬱然其間則有七松處士太微宫中室宿之星化而爲¶
柳柳之聲柳之奧呼黃鸝入紫燕垂垂裊裊然淡烟疎雨之間¶
其間則有五柳先生古人所以隱於松者蓋欲示其孤高峭勁¶
之節古人所以隱於柳者蓋欲彰其温柔謙遜之志豈不知七¶
松處士五柳先生若人在於簡册中自有没世耳目吾未聞橘¶
之爲物果何如焉揚州厥包橘柚鍚貢江陵千株橘其人與千¶
戸侯等如是橘可貴也風土記名橘曰胡柑巴人有橘革中藏¶
二叟語如是則橘可奇也瀟湘有橘鄉洞庭有橘澤雲夢有橘¶
里彭澤有橘市如是則橘可嘉也陸續懷橘而遺母李靖食橘¶
而思兄如是則橘可以存孝義李德裕作瑞橘賦張華作靈橘¶
<pb:CK-KZ_JY185_05p032a>¶
歌如是則橘可以入文章李元有朱實似懸金之句沈休文有¶
金衣非所恡之句唐蓬萊殿六月九日賜羣臣橘秦阿房宫正¶
月一日賜羣臣橘也湖之多橘寒洲之盛橘人孰不知橘之爲¶
美亦不易多得故古今多記錄則橘果爲異物也言其橘園則¶
天涯㪚星宿也觀其橘實則木杪羅珠璣也[艹/皮]薄而瓣豐膚氣¶
而味甘劉禹錫之甘踰萍實寒比蔗漿又何况其花如龍涎其¶
葉如鴨髻其顆如蠟其霜如瓊所以吕眞人譬喻金丹大如彈¶
丸色如朱橘吾今知橘如此也東南之邦武夷之山玄化之洞¶
冲佑之觀靜廉之庵有遊士焉陳洪範字天錫道號曰造齋生¶
平於琴書外偏有橘僻酷嗜橘林又多種橘吾意其所愛者非¶
<pb:CK-KZ_JY185_05p032b>¶
愛橘也蓋喜吕眞人譬金丹之意所以一堂風月滿林煙雨朝¶
吟暮酌逍遥自居畢竟内有所養外有所玩造次顚沛常持如朱¶
橘色一粒金丹刻意若是宜乎隱居於此則視七松處士五柳先¶
生大不相侔其所居名橘隱吾是以廣大其意彰麗其名不爲¶
謬矣陳天鍚之風神骨範如秋之末霜如夜之正月如水之曉¶
綠如山之春靑一掬精神已可健羡乎居暇日閑於軒窗几案¶
惟󰙫一琴復事一劍可謂蒼梧紫櫄之琴靑萍赤荇之劍也多¶
焚桐脂以搗鯨膠胞又於篠節以縛毛錐免頴火率惟杜松門¶
空四壁往來無俗丁者以此而觀故可與溪山魚鳥爭淸閒奪¶
恬靜又可與松竹煙霞鬥魂爽戰滋味也吾所以喜陳天錫之¶
<pb:CK-KZ_JY185_05p033a>¶
意如此一旦撫琴長歌屬飲欲罷倩淘泓毛頴輩禱予求一篇¶
蓋欲發明橘隱之意昔者緱山之仙子有詩曰修煉還丹若不¶
忍見甘橘靑城丈人有詩■曰幾囘誤呑橘便欲昇雲天此皆古¶
人托意之妙如此陳天錫所以隱乎橘者蓋得緱山靑城二君¶
子之意况乎夜欲闌風正淸月皎皎又下猿啼一聲於林忽曉¶
櫛盥之暇抱琴於橘林之濱豈無深深妙妙之意子於此時吾¶
侑子以一曲曰橘成林橘成林一畝白雲空翠深空翠深中有¶
仙翁抱一琴夫誰知此心以是可以見橘隱一片滋味也海南¶
道人白玉蟾記¶

*** 　　棘隱記¶
<pb:CK-KZ_JY185_05p033b>¶
丹樞先生結廬於武夷五曲之奧扄戸絶粒一旦有女道人自¶
東陽而來訢所求道之狀遂厯試以恬淡復語之以風俗薄惡¶
又言居岩谷之難如此學道業之難如此誅茅戮草之難餽糧¶
給饍之難然良久而謂先生云糲粒可以爲粥糜弊紈可以爲¶
垢衣藜霍可以餐𧄔𧄔可以炊但欲覓片地可以安茅次編蘭¶
而爲簑榾柮之火亦可煨無使雨我頭無使霜我肌父母未生¶
前寒暑何所思枯骨旣火後無復可訢饑山中已如此辨道亦¶
可宜俄而道果成鸞鶴滿空飛先生笑而曰入道之易如窮猿¶
投林叛道之易如遊魚躍岸道之在心卽心是道汝能終始吾¶
何幸焉於是納之此道人者劉妙淸若擬議其童年時娉婷嫵¶
<pb:CK-KZ_JY185_05p034a>¶
媚使人駭心動目據以道眼觀之臭皮袋裏一泓穢膿是酸苦¶
之蠱釣迷之餌也故妙淸於紅塵中卓卓然作撑撑大丈夫氣¶
槩吾意其仙遊之夢禪化之魂所以能矍然囘觀返照把本來¶
面目作自已本命元辰向髑髏中打翻筋斗譬如洗面摸著鼻¶
孔豈費纎毫力耶妙淸亦作數椽茅屋棲附先生之廬取名曰¶
棘隱蓋取何仙姑所謂幽居山林間荆棘隱此身之句靑松翠¶
竹瀟灑翛然鶴唳猿啼寒烟漠漠風魂月魄瀟灑無際此棘隱¶
之樂也夫棘隱之中其所用心者何如哉吾謂如此棘隱之設¶
渠必欲覬覦片雲隻鶴作長裾大袂輩也淵然如蟄龍之未雷¶
冥然如海鷗之正睡湛然如春空之不雲寂然如秋潭之有月¶
<pb:CK-KZ_JY185_05p034b>¶
悠然如遊魚之躍藻瀟然如寒鴈之棲蘆爽然如梧桐之晚風¶
寥然如芭蕉之曉雨恍然如晝夢之已覺渙然如沈痾之脫體¶
了然如久訟之釋囚杳然如竹逕之夕陽的然如孤松之夜雲¶
冲然如耆叟之欲耄潰然如嬰兒之未孩安然如海上之三山¶
灑然如江心之萬頃悄然如山林之初曉浩然如萬物之正春¶
冷然如泛水之點萍𣺌然如浮空之一葉快然如剛刀之破竹¶
迍然如寸絲之繫石其爲妙也不可得而形容其爲機也不可¶
得而測識此又非棘隱之用心乎故不可用也吾必置之於空¶
閒無用之地使其與溪山魚鳥相比而爲一團淸虛冷淡之氣¶
又使其與林泉風月俱點而爲些子奇特淸妙之氣味旣如此¶
<pb:CK-KZ_JY185_05p035a>¶
其人必蓬萊之霓裳弱水之羽衣也蓬萊弱水之間鳥飛不盡¶
而雲煙𣺌茫自非若人豈容百十舉武一程兩程而可少亭堠¶
其地乎古人有列仙傳亦有列女傳皆女流中之丈夫人也如¶
此謂如張天師之妻能飛昇而女亦飛昇許旌陽之妻能飛昇¶
而女亦飛昇葛仙翁之妻能尸解而其女亦尸解劉洞天師之¶
妻能尸解而其女亦尸解夫修眞煉元之士煉穀食爲精煉精¶
爲血煉血爲髓煉髓爲氣煉氣爲神煉神爲道煉此一念之道¶
而爲聖人自非内有所養而外有所固則古人列女何以羽化¶
登仙若是也玉皇殿前之仙姬紫微宫中之天媪廣寒之月女¶
蓬萊之雲嬪大有洞天掌笈之𡚱妙梵天府司香之嫗謂如驪¶
<pb:CK-KZ_JY185_05p035b>¶
山老姥與夫靑城之蕭氏王室之童氏霍童之葛氏武夷之[舌*月]¶
氏李氏魚氏至於何仙姑輩又聞秦時毛女漢時黎女及乎巫¶
山洞庭間皆有神女所居而莊子亦言藐姑射之處女形狀如¶
此形狀如此神仙有無人多半其疑信若古今所傳簡册所述¶
則女仙信乎有之仙果可學也學仙成道何患乎其不仙乎人¶
旣返老還嬰則必能囘陽換骨人旣能留形住世則必能變化¶
飛昇用神仙之心信神仙之事學神仙之道證神仙之果學仙¶
非爲難出塵離慾爲甚難哉神仙長生久視之道旣可學也則¶
出塵離慾夫何難之有劉妙淸旣如此用心則必可望也吹簫¶
之女尙能跨鳳採桑之女猶可駕鶴吾所以爲之點頭偶來求¶
<pb:CK-KZ_JY185_05p036a>¶
誌援筆書所可言者¶

*** 　　常寂光國記¶
玉蟾翁笑傲乎風月淸虛之都住持乎溪山寥落之境朝餐紅¶
霞暮飼紫霧四大怡怡然一性申申然不知春秋之欲寒暑我¶
而日月之欲陰陽我似醉似夢若佯若蹶天無翳雲晨曦眩目¶
俄而竹洞風冷鳥雲悶彩微雨淸塵山昏水暮鳥飛魚伏未幾¶
陰靄天氣可人温然如春淒然如秋彩雲翔碧霄之南中有人¶
焉冠逍遥自然之冠履如理實際之履衣虛無湛寂之衣食禪¶
蛻法喜之食十目不可覩其形四聰不可聞其聲須彌廬山不¶
可高其身菩薩苦海不能廣其意其步趨也白雲流水其語默¶
<pb:CK-KZ_JY185_05p036b>¶
也翠竹黃花已而有言曰我無位眞人也子知之乎世尊與螻¶
蟻共胎兜率及鐵圍同境子可罷司聽之臣黜職視之吏可以¶
形影相弔於無陰陽地翁諾大塊其心枯木其形乃與眞人會¶
恍若曾邂逅契若未交處眞人與翁仗一切無念之杖張大用¶
現前之蓋且行且憇罔測晝夜約十萬八千餘里始乎厯五藴¶
之山泛六慾之海離無明之鄉出貪嗔之域忽之一方眞人曰¶
此大慧明天常寂光國戒州禪那縣無何有鄉湼槃里也眞人¶
乃是國之君眞人之居心空之殿解脫之樓眞如之亭寂滅之¶
臺圓覺之宫眞觀之堂其國地無塵泥天不晦顯國中君臣父¶
子聖凡含識同形同相無姓無名其莊嚴不可稱其受用不可¶
<pb:CK-KZ_JY185_05p037a>¶
量眞人擁五明之輅駕七寶之輿闢虛淨光明之藏𥪡神通自¶
在之幢翁與眞人遊乎知見峯之下有幽玄慈洞忍江功德林¶
四睇久之涉菩提之園無相之圃八還苑囿四處垣墉延三摩¶
之林步四諦之山眞人欲還乘般若船渡平等海不彈指間往¶
復無際眞人揖翁宴坐於淸淨之軒敞六通戸牖嚴萬化堦庭¶
焚五分之香獻六味之饌薦八自在之茗酌八功德之泉呈五¶
眼之珠示一眞之印設作止任滅之網燭見聞知覺之燈眞人¶
俄而隱翁囘首遂失其所在翁愕然有省渙然有吿釋諸天人¶
彼眞人者嫓我形類我志我非寤寐我非酗酩我甯遺其所眞¶
執其所妄乎乃喟然長吁曰吾卽眞人也眞人卽吾也吾將逝¶
<pb:CK-KZ_JY185_05p037b>¶
矣乃命管城先生黑松使者令淘泓白起等記紫元子書¶

*** 　　湧翠亭記¶
騷翁逸人品藻山水平章風月皆曰江南山水窟江西風月窩¶
嘉定戊寅瓊山白玉蟾㩦劍過玉隆訪富川道經武城雙鳬凌¶
煙一龍批月憇武城之西望大江之東撫劍而長呼顧天而長¶
嘯環武城皆山也蒼崖翠壑靑松白石寒猿呌樹古澗生風峭¶
壁數層斷岸千尺翼然如舞天之鶴婉然如罩煙之龍者柳山¶
也白蘋紅蓼紫竹蒼沙魚浮碧波鷗卧素月琉璃萬頃舳艫千¶
梭𥥆然如霞姬之帔湛然如湘娥之縠者修江也山之下而江¶
江之上而亭亭曰湧翠蓋取東坡山爲翠浪湧之句觀其風物¶
<pb:CK-KZ_JY185_05p038a>¶
披其景象如章貢之鬱孤臺如潯陽之琵琶亭者漢奉亭也飛¶
翬際天倒影醮水天光水色上下如鏡煙柳雲絲高低如幕綠¶
窗漏蟾朱簷咬雨華椽躍鳳鱗瓦鋪鴛四榻無塵一間如畫玉¶
欄截勝銀海凝清鷗鷺不驚龜魚自樂適其酒量任其詩懷者¶
亭中人也若夫風開柳眼露浥桃腮黃鸝呼春靑鳥送雨海棠¶
嫩紫芍藥媽紅宜其春也碧荷鑄錢綠柳繰絲龍孫脫殼鳩婦¶
喚睛雨釀黃梅日蒸綠李宜其夏也槐陰未斷鴈信初來秋風¶
無言曉露欲結蓐收避席靑女辦裝宜其秋也桂子風高蘆花¶
月老溪毛碧瘦山骨[(荅-口)/君]寒千崖見梅一雪欲臘宜其冬也復何¶
所宜哉朝陽東杲萬山靑紅夕鳥南飛羣木紫翠桐花落盡栢¶
<pb:CK-KZ_JY185_05p038b>¶
子燒殘閒中日長靜裏天大漁舟唱晚牧笛驚雲有時而琴胷¶
中猿咽指下泉悲有時而碁剝啄玉聲縱橫星點有時而書春¶
蛇入草暮鴈歸蘆有時而畫溪山攺觀草木生春以此淸興以¶
此淸幽收入酒生涯擁歸詩世界蓋有得於斯亭而不知有身¶
世矣山光浩蕩江勢澎湃松聲如濤月華如水螢火萬點俯仰¶
浮光禽簧一聲前後應和飛靑舞碧凝紫流蒼於是四山湧翠¶
蘆灣不盡鳬渚無窮挽囘亭前酌以元酒招入酒裏詠入新詩¶
名公鉅儒鱗跼曡副騷賦如櫛峻韻如霜前者唱後者和長篇¶
今短篇古亦莫罄其趣也最是春雪薄空高下玉樹夜月浸水¶
表裏氷壺漁歌斷處碧芷浮天帆影落時綠蕪漲岸菰蒲蕭瑟¶
<pb:CK-KZ_JY185_05p039a>¶
舟楫往來其樂自無窮也作亭者誰李亞夫也一日桐城譚元¶
振上淸黃日新與余抱琴而憇其上風吹鶴袂人訝水仙槃薄¶
數篇醂醨百盞月影在地馬僕候門援筆不思聊述山水風月¶
之滋味耳知此味者然後可以觴詠乎斯亭主人曰然予亦酩¶
酊明月追思世事如電沬人生如雲萍蓬萊在何處黃鶴杳不¶
來抱琴攫劍復起舞於亭之上神霄散史書¶

*** 　　詔建三淸殿記¶
君人者欲表儀天下所以示國家尊祖之意凡今諸郡之天慶¶
觀所以祠聖祖也人本乎祖矧我國家仙源衍慶聖系流禧使¶
不尊崇上靈之祀其何以炳聖祖在天之靈也孝宗皇帝有旨¶
<pb:CK-KZ_JY185_05p039b>¶
平江府天慶觀建三淸殿殿成親灑宸翰金闕寥陽寶殿六大¶
字扁之殿眉示吾尊祖也若夫漢太初之建神明通天之臺宋¶
元嘉之用淨輪天宫之法蓋異矣姑蘇佳山水秀輔未央葱連¶
閶闔嘉定辛巳𥧃月旣望臣小長橋將如虎邱過自祖庭目¶
其正殿雄偉爲諸郡冠詰其所自知爲詔建之也自祥符中額¶
此觀矣建炎戎燼之餘紹興乙丑太守貳卿王侯㬇剡於朝賜¶
緍錢復殿　聖祖而未暇三淸適以召去弗遂黃冠朱眞猷鳩¶
眾市財欲踵其志復以疾𡘤湻熈乙未道錄李若濟奉御香藏¶
醮於兹囘奏得旨令郡侯殿撰陳峴發公賄屬吳縣尹黃伯中¶
董役經始於乙未之春訖成於丁酉之冬星鎚月斧旦暮庀工¶
<pb:CK-KZ_JY185_05p040a>¶
霞栱雲甍人神胥慶實大洞法師陸景平主其盟爲甚力嗟乎¶
事物之興機會之來必韙其人然亦有所待也瓊簷寶楯星月¶
相攢金戺玉墀雲霓爲御金碧蒨燦粉藻華鮮螭礎千蟠翬楹¶
萬舞觚稜峭翠結綺流丹恍覩九光何殊三境儼爲華闕蔚慶¶
壯基幻玉淸上淸太淸之規模奉天寶靈寶神寶之晨梵是宜¶
六龍宴駕九虎嚴閽鳳導飈輪鸞驂羽乘錫爾戩穀貺我國家¶
此殿長甯與宋無極良由仙靈之所宅是以明聖之留神昔仙¶
翁葛孝先煉丹此地丹井猶存雨夕風朝時流丹現於皇聖朝¶
高眞應世聖作明述衞教崇眞非特奉禋祧是亦爲爾冠裳之¶
地也晨登陛檻目注帝眞盍思所以報國家者乎無使曰朝帝¶
<pb:CK-KZ_JY185_05p040b>¶
夕燭藐藐而已冲隱大司馬大同嗣陸景平之後憫往事之已¶
遠畏來者之弗知應相謂曰此殿旣成幾五十載屬臣爲記且¶
如天上成玉樓地下修文闕往昔人間士以爲記文今兹廟謨¶
所式當代盛事帝監不遠宜不得辭臣於是黽勉不逮弗思而¶
成但覺如操觚弄槧於蕋珠之上虛皇之前也¶

*** 　　羅浮山慶雲記¶
湻熈改元十月旣望惠州守臣王甯奉天子命藏醮事於羅浮¶
山山卽十大洞天之一朱明曜眞之府也先是唐天成中洞出¶
古劍迹其篆文已應太祖皇帝丁亥聖君之䜟我宋受命時遣¶
中使奉金龍玉簡之典嵗修國醮著在令甲孝宗皇帝始登大¶
<pb:CK-KZ_JY185_05p041a>¶
寶爰致初敬是日也御香旣上藏事薦成步虛升聞環佩作序¶
天容紺碧風日淸美珍禽舞馴鹿悅仙花瑶草滿洞芳妍醮壇¶
之西北隅有五彩光華出焉上亘霄昊是謂卿雲輪囷郁麗華¶
景繽紛中有金龍徊翔蓊鬱天人交慶寔應太平夫太平無象¶
也然而慶瑞大來亦於其人不於其天天意以之昭格山川於¶
焉出雲雲物精祲猶登臺以課之建宫以紀之秉筆以書之自¶
祥符初泰山慶雲現今焉復應猗歟盛哉河淸嶽潤信有其時¶
廣東漕臣繪圖上之踰年有旨令禮部每遇郊恩給降祠牒以¶
度其年勞者使修香火永爲典故寶慶丁亥道士鄒思正該覃¶
恩霈州家檄之知冲虛觀事興懷休符命爲記文而繫之銘曰¶
<pb:CK-KZ_JY185_05p041b>¶
太祖之濳龍也古劍出焉孝宗之飛龍也慶雲翔焉劍所以化¶
龍於地雲所以從龍於天易曰雲從龍風從虎聖人作而萬物¶
覩¶

*** 　　日用記¶
予年十有二卽知有方外之學已而學之偶得其說非曰生而¶
知之蓋亦有所遇焉後數年洞究其妙由是知三生之因緣達¶
四大之變滅漸不堪留意於其學矣自二十三嵗以後似覺六¶
賊之兵浸盛三尸之火愈熾不復前日之身心太平也然幻緣¶
如此冷眼知之任其所爲縱其所欲蓋曰劫灰㪚後天地依然¶
業風淨時神性無恙虛生浪死如海中漚一罪一福隨心起滅¶
<pb:CK-KZ_JY185_05p042a>¶
何足以芥蒂於襟情哉若夫大椿三萬二千年爲一嵗蟪蛄朝¶
生而夕死此又聽之禀賦如之何也已生於人世爲乎人之事¶
今日今日而已明日又明日也囘首齠齔之事今皆不復記憶¶
性月雖明情雲易蔽心茅愈塞神室爲蕪暇日乃以起居食息¶
之道錄而記之切恐柳杞爲桮鴻鵠將至他日於几案之間考¶
吾疇昔之日庶幾頑可以廉濁可以淸奢可以儉惰可以勤昔¶
之所厚者不旣薄乎前之所淡者不旣濃乎當然者然之不然¶
者變之予性無他嗜好平時所與豪俠少年游特不爲輕薄之¶
事喜談兵而不喜博奕喜縱橫家而不喜猜搏每日漏殘鐘動¶
矍然而起扣齒數十聲頃而玉漿金醴生於齒頰之間復作數¶
<pb:CK-KZ_JY185_05p042b>¶
十嚥徐而具冠履懶於盥櫛便食湯藥卽進以酒或三杯或五¶
杯或但從此連飲至暮或於中時食少湯餅然多喜食菓蓏雖¶
茹葷厭食猪羊鵝鴨之肉遇有山翼水鱗則飽而後已亦不甚¶
能食之日或遇客談笑竟辰或與對飲偶然得錢則攜出市至¶
所在或覺神思穆穆無客則獨酌或有歌娼舞妓延之侑觴凡¶
兵庖之費或闕則求之於所知平生雖得道法未嘗效炷香之¶
誠但消閒自若嘗謂人曰禍如可免人須謟福若待求天可量¶
以故觸事卜心心口相語每有方鑿圓柄之遇靜參默識初不¶
與世人言也日問無事或偃卧至夜旣夜而和衣達旦自覺神¶
爽淸徹亦無甚夢有夢則靈時或遇夜則出露仰數星辰若將¶
<pb:CK-KZ_JY185_05p043a>¶
憑虛御風冷然於汗漫之上登玉帝之庭遊王母之房下蕭臺¶
入蘂殿可也白雲無信黃鶴不來靑霄冥冥紅塵擾擾浩歎久¶
之而止乃攬衣無語而歸故所吟所賦類皆凄苦之辭人或謂¶
余曰人生寄一世奄忽若飈塵何不策高足先據要路津予乃¶
序之曰去我非汝所知¶

*** 　　南康軍成蹊菴記¶
紫陽眞人云學仙須是學天仙爲有金丹最的端夫修金丹者¶
先探本原次知蹊徑入門之初辨水火識龍虎然後採太玄眞¶
晃耀於内景之中蓬萊方丈昭然可觀億眞萬聖其來如雲天¶
<pb:CK-KZ_JY185_05p043b>¶
然宫庭香花繚繞紅樓翠閣鍾梵鏗鏘中有六靈五武之神禁¶
丹鼎司華池衞神室卽日丹成與道合眞然修煉之者結茅廬¶
創丹室耕玄圃而後可以致八瓊之藥三琛之丹齊天享年謂¶
之天仙廬陵李處仁少業儒志在雲水甫弱冠眼空四海植鍚¶
於廬山之陽學金丹於柴湛然柴蓋得之王玄谷王柴俱仙去¶
李乃鳴此道於星渚由是闡其所入之門使人知有歸宿之地¶
昔朱氏建成蹊菴舊矣李從而新之外表以桐原原之内扁以¶
仙徑甃淵泉於門之左埏燎洞於門之右額其菴仍曰成蹊締¶
三間之素堂敞六通之皜窗壁間石刻龍虎二大字方丈餘營¶
爲殿輪奐甚宏麗奉玄帝粹容模龜範蛇將吏如活登殿致禱¶
<pb:CK-KZ_JY185_05p044a>¶
者風凛其背東則函丈琴劍掛壁經史曡床琳舘煥然古畫羅¶
列客至不能輒去西則棲雲之堂五湖四海瓢笠若蟻晨夕香¶
燭茶板飯鐘氣象淸高號爲小蓬萊壺東之奧則堂以爲厨廡¶
以爲厠闡西之偏寮曰延夀以遇衞和者四圍以墻萬瓦櫛比¶
滿園佳蔬畦水碧潤殿下臨天井繪祠山像塑里域神以奉之¶
重樓複屋翬飛際天淨几明窗頓與俗隔壁耀海月簟橫湘雲¶
鐵笛無聲銅爐不火簷鐸風而遞響燈龕晝而長熖園中竹甚¶
盛依竹而廬圓若覆甕如一壺天函丈之幽山茶噴紅瑞香吐¶
紫閒花麗草秀不知名棟以數椽謂之丹室葢於此而煉金丹¶
焉天下列郡郡各有堂以宅方士堂各有主人然未若南康成¶
<pb:CK-KZ_JY185_05p044b>¶
蹊之爲勝何哉李乃箇中人明箇中事故夫建堂之時曾不出¶
疏而人自遺以金穀星鎚月斧不日落成雲棟霞甍五采爭麗¶
兹蓋發明金丹之機顯露金丹之用有如此堂也李孤介少交¶
游怡然三十年起居飲食於星渚之濱力以此道闡而悟眾殆¶
未有可印可證者也吁聖凡相菽麥於其間隱顯莫能睚眦也¶
一旦有美鬚眉者道其衣作吕洞賓相於壁間數筆立就旣去¶
浹旬忽一枝薜荔盤據其壁獨其相於外人皆訝之安知其非¶
吕青華宫賓之一壺曰純陽谷蓋奉太一於左而通於右靑華¶
木之義純陽金之義旣此堂皆合丹旨又於此而寓金木間隔¶
<pb:CK-KZ_JY185_05p045a>¶
之意焉堂之地實學錄朱暐捐以基其菴朱與李甚相厚朱文¶
章士也邦人目爲經笥然亦不喜科名頗嗜方外也李自號牧¶
菴混俗和光道俗頗山斗之主是菴者許時非眞得金丹之大¶
義者不能也此菴謂成蹊者何歟菴前多桃李故取桃李不言¶
下自成蹊之語也道本無言道若大路名其菴者正謂是也凡¶
入斯菴者毋徒以菴爲菴當知其所以菴也如斯謂之成蹊客¶
有契李牧菴之意者乃爲之記然菴中神芝誕於礎瑞雀巢於¶
楹異哉¶

*** 　　筆架山雲錦閣記¶
昔有仙曰浮邱伯者其所隱於華蓋山歟約王郭二仙子以訪¶
<pb:CK-KZ_JY185_05p045b>¶
之而華葢爲江南之劇山始訪之未遇時凡江南支山靡所不¶
厯今臨川之華蓋山卽浮邱所馭之舊也越華蓋以東距臨川¶
以北而有山焉寔王郭之曾經也神刓鬼劃狀如筆架陟山之¶
巓而有永興觀焉觀宇甚麗上有積翠樓下有羣仙閣海南有¶
客聞而謁之初謁是山慨浮邱之遠矣慕王郭之何之揖空翠¶
於杳冥嘯天風於凄寞凭欄而嗟曰一江凝蒼千山潑翠開萬¶
古煙霞之國殿四時風月之天彼何人斯今安在哉旣凭而嗟¶
旣嗟而口與心言夫得道之士與天爲徒與造物者游呼吸一¶
元驅駕萬象交友混沌出入浮黎策空騁浮乘飈控景鞭雲叱¶
月給雨批風彈壓鶯花節制煙水呼一炁以爲父齊萬物以有¶
<pb:CK-KZ_JY185_05p046a>¶
朋方爾有言儵焉心形俱醉口耳俱喪有所遇焉視之不見恍¶
兮有象迎之不見其首隨之不見其後若冲而虛若希而夷吾¶
不知其名而字之曰道頃而圓若倚蓋聽之無聲堠之莫極其¶
家尺之莫極其人形如鷄子無聲無臭吾不知其名而字之曰¶
天是二人者其一曰道其一曰天吾於是乎拜道於無何有之¶
鄉逍遥遊之堂拜道訖道乃奴飛雲子淸風姨晴霞妻明月吾¶
亦若有所得復往拜天於虛無之京廣漠之野拜天訖天乃靑¶
其山綠其水沽落日釣蒼煙吾亦若有所領道復遣天詔萬物¶
有能歌空舞仙者當乘道之勅歟萬物芸芸而各應詔道問天¶
曰今夕何夕天曰龍漢之明年攝提之次春道曰宜得六人各¶
<pb:CK-KZ_JY185_05p046b>¶
執六技以演眞常之音狀太無之形使萬象森以待焉天曰有¶
之有舞玄裳者有吹蒼笛者有韻玉簫者有鳴瑶琴者有飛銀¶
盤者有擊金劍者道曰舞者爲誰曰鶴也吹者爲誰曰猿也簫¶
者誰曰竹也琴者誰曰松也飛盤者誰曰月也擊劍者誰曰電¶
也道默然天亦寂而耳目之吾時在其間欣不知夜方命鶴而¶
舞玄裳也沆瀣下梧桐泣星斗墮松筠濕次命猿而吹蒼笛也¶
天宇空石崖裂月凄凉水鳴咽竹方韻玉簫也黯黯然於飛廉¶
之前凄凄然於姮娥之邊霓旌縹緲羽衣翩[扁*遷]松方鳴瑶琴也¶
飄飄然於高岡之首嗚嗚然於流泉之口玉童翺翔瓊𡚱𥥆窕¶
乃邀月而飛銀盤歟雲粘碧樹風吼靑山天落滄海人在廣寒¶
<pb:CK-KZ_JY185_05p047a>¶
蟾啖金餅免移玉丸乃召電而擊金劍歟玄冥未歸靊霳作怒¶
古木吞煙飛砂塞路雲族於空鳥屯於樹擊劍旣罷道奄乎虛¶
天忽乎無執六技者亦各隨之而返虛無之居人間正秋天下¶
皆雨千崖秋氣萬籟雨聲客竦然而獨曰道無形而用之有形¶
天無聲而用之有聲彼執技而有爲者出乎自然而能蓋亦天¶
之異用道之異名其實一物天與道并物無所物與道合眞吾¶
其有所悟者大矣適在羣仙閣之上又安知羣仙之會我我之¶
會羣仙也酩酊之餘沉吟久之俄而永興觀主周君師深者出¶
而語其客曰羣仙之閣蓋飛天法輪之面瓊章寶室之腹因是¶
而名之客曰吾適有所悟也付天地於片雲想雲霞於機錦周¶
<pb:CK-KZ_JY185_05p047b>¶
君曰有是乎豈非夫子神游飛天之輪心入瓊章之室而得斯¶
悟乎况在其中而俯仰也客方沉思周君遽又請曰羣仙名閣¶
對景寓象或將易之枚乘有詩曰天地晚來巧雲織錦江山何¶
如以雲錦而額之也况道藏所儲其經寶也歛以雲錦之囊覆¶
以霜羅之巾以斯爲閣名有所謂也客曰以天地爲機以日月¶
爲梭以煙雨爲經以鶯鴈爲緯以天而織之以道而彌綸之則¶
是閣也其以雲錦爲宜名亦契吾之所悟周君笑而唯之客醉¶
亦忘其名尙能稱吾而自謂曰然則雲錦之名佳哉龍虎山亦¶
有雲錦溪廬山五老峯亦有雲錦閣霍童山亦有雲錦屏也宜¶
乎哉道士黎盤雲督毛錐等而禱客曰周君欲以雲錦代羣仙¶
<pb:CK-KZ_JY185_05p048a>¶
而名其閣美則美矣夫子盍爲文以記之客乃濡毛錐染楮氏¶
遂以所悟而錄以示之文不甚華其所稱吾者皆客之辭也客¶
何人哉白氏子玉蟾也¶

*** 　　隆興府麻山北洞道院記¶
老氏以淸靜爲宗道家者流流而爲虛無人謂是虛無然未虛¶
無已也蓋實有矣何哉誦其書行其所爲若乎炊者無不熟種¶
者無不生爾國朝以十科取其尤拔其萃是何今日之諸子但¶
碌碌如許出而應高士選者皆妄庸因而拜先生號者皆癡鄙¶
雖曰淸修又何嘗有一琴一鶴之士而不謀生也雖曰行持又¶
曷嘗有一符一藥之士而能策效也視茂松淸泉無媿乎所以¶
<pb:CK-KZ_JY185_05p048b>¶
巖棲谷隱茹芝飲瀑者羞與爲伍良由實學茫茫是俱少小游¶
惰平昔泛常之子彼烏知如何之謂道妙如何之謂科教如何¶
之謂法術必也如徐來勒魏伯陽陰長生張平叔而後知烹龍¶
煉虎之道妙如陸修靜㓂謙之張淸都杜廣成而後知濟生度¶
死之科教如房山長費長房鄭思遠葉法善而後知芟邪馘毒¶
之法術若不然者高卧白雲其如爾何從者曰不然吾不知矣¶
麻山福地人人能淸修代代效行持老者知道妙壯者知符術¶
少者知科教余過之乃須余文以記諸道院之壁始余之志蒼¶
山萬重綠竹千畝蟠松夀檜白晝陰森古澗幽泉淸霄觀爽飲¶
於擘鱗堂風床月枕展轉無眠攬衣獨坐於碧瑶堂焉夜禽嘯¶
<pb:CK-KZ_JY185_05p049a>¶
山雲起星斗垂光林壑駐影微行乎深谷少立乎尋幽至如拂¶
雲掃月之庭迎薰養素之戸若甕天壺天若隱室斗室若無塵¶
絶塵曰喜淸曰蝸隱曰虛白曰氷壺曰蕭爽此皆幽院宻房明¶
窗淨几恍不知人境耳其它如南軒靜庵亦藏修之所省齋近¶
思齋乃宴習之地謂竹軒之與貫時軒報安堂則皆竹處也黃¶
昏凛若蛟龍之府淸曉森如氷玉之圖淸妙殊未可量余輒以¶
所見者紀之最可喜者凭欄之頃耳聽目接蒼灣雙鷺翠塢一¶
蟬蓋有觸乎騷人之機軸也余先所以病乎黃冠者之習者亦¶
救時拯俗之言初不曰凡今之冠褐者等此可病耳亦有能吟¶
能畫能琴能酒者能丹竈能内煉能知兵能符水能醫卜者是¶
<pb:CK-KZ_JY185_05p049b>¶
皆余四方之所交彼不傲乎邱林則隱乎朝市時未至竹宫桂¶
館以備崆峒之問也因麻山諸友之可敬併得以緖醉後之高¶
談歟昔有觀解牛於庖丁而得其養生問牧馬於童子而得其¶
治天下學釣魚於詹何而得其治國今之學道者知梁鴦之養¶
虎也夫知紀㳙之豢鷄也夫¶

*** 　　玉隆萬夀宫雲會堂記¶
昔余嘉定戊寅來西山與道士羅適菴胥晤良宻旣而與彭玉¶
隆作道院記凡宫觀冠偈之原亦曰有可考矣兹焉胡止菴攝¶
領宫事復以雲會堂見屬爲文以記之夫有道之士恨山不深¶
林不宻惟恐人聞其名若夫跡接縉紳心交利祿不預焉嘗議¶
<pb:CK-KZ_JY185_05p050a>¶
之矣砭世劑俗之道未若鏟聲華窆心跡爲人不可爲然後起¶
人之敬吾道頼以不朽也吁有是哉道之爲道冲如春煥如夏¶
漠如秋嚴如冬大如天地湛如虚空未足以言道矣人學道者¶
當如何巢居穴處木食草衣僕虎兕而吏猿猱友麖麞而隣雉¶
兔風餐芝朮雨卧煙霞所養胎仙所儲氣母俄而丹熟名香道¶
成行著四方同心一旦沓來方欲拒之彌久弗去或出力斬菅¶
以薪其炊或發心刈茅以廬其止執篲趨走頓首後先凡可以¶
效心竭力彌月漫嵗覬有金箆刮膜之語使獲階仙陌聖之程¶
烏有所謂華宫殿美飲饌温氊凉簟明窗淨几精巾簟奇枕衾¶
也玉隆雲會堂久矣方兹求記姑以道家可語者吿之且使一¶
<pb:CK-KZ_JY185_05p050b>¶
菴槌鼓升堂以聲其眾曰汝黃冠師此堂現成行住坐卧受用¶
此堂折旋俯仰如意自適汝能於此灰心冺慮形如槁枿煉火¶
還丹脫胎神仙則汝何殊於徐來勒魏伯陽矣後之張用成石¶
得之無媿之也汝能於此修鈆辨汞擇地結友煉九轉藥換骨¶
飛仙則汝何殊於旌陽尹勾漏令矣後之徐抱黃劉海蟾亦無¶
媿矣如所否者丁公縱姹女以晨逸黃婆抱嬰兒而夜奔九城¶
被圍五官受侮泥丸崩裂精海翻枯六賊擅權於朱宫三彭搆¶
妖於黑域勞人費賄喪命失身汝又否乎於此而琴悟成連海¶
水之鳴於此而碁參王喬斧柯之旨更不然者能如陶隱居役¶
心禪那陸修靜留神蓮社至若聯石鼎而誚侯喜下嵩阜而過¶
<pb:CK-KZ_JY185_05p051a>¶
昌黎運六丁之兵而助諸葛孔明出五解之書以授長孫無忌¶
猶賢乎哉否則鶴辭竹林鹿竄松壑山靈抵掌廟鬼聞驚吾恐¶
失汝爲黃冠之義矣汝黃冠師蓋亦知乎風符雨印龍兵虎騎¶
濟生度死通眞達靈此所謂法噀蜂化鴿誘蟻呼龜飛劍斬星¶
投簡擾龍此所謂術該法術而言之亦知斗杓爲萬法之功曹¶
耶天罡爲萬術之媒師耶法術之妙不過乎是得之則可以馘¶
洪都之毒虬縶博羅之黠虎起白骨於芳草朿黃魂於蒼郊天¶
[鬼*首]效奴石妖請罪嶽祗乞命井女獻珍汝黃冠師生當末世弗¶
遇匠師何如且究三洞四輔之書七元六甲之法於此而上可¶
凭扶摇泛汗漫三龍四虎朝屯䝉暮五龜二蛇晝姤夜復六月¶
<pb:CK-KZ_JY185_05p051b>¶
而息三冬以成彼有煙瓢雨笠重趼四方雲衲風巾裏糧千里¶
爲何事哉不如吾言定應沽利名釣榮遇者也或貽怒於其師¶
資或取侮於親隣不得已而曰吾爲方外之游每到楓村水舘¶
煙嶼風房有米無鹽衝寒冒𤍠未免有去國懷鄉之思則其尋¶
師訪道之志淺矣入此堂者人不愧汝汝不自愧乎知有此堂¶
有利有害有損■有益乎何以言之及其卧酣睡蛇蝕心及其坐¶
穩夢蝶縈晝至於靜處心路生雲所以素餐性根受蠧曾不思¶
星冠月帔神仙中人霧閣雲窗風塵表物昔之在天不能爲神¶
仙墮而爲人今復不能爲人則將墮而爲鬼長夜萬苦去天幾¶
塵又復不能爲鬼則散而爲萬趣之殊吾不知矣主此堂者居¶
<pb:CK-KZ_JY185_05p052a>¶
此堂者能調碧玉之絃能吟碧雲之章朗詠步虛淸磬摇空閉¶
光垂簾金花聚鼎講究玄牝知天地根握擒陰陽煉日月髓燃¶
燈於海底鏤氷於火中知黃帝之金砂得廣成之黃輿辨張正¶
一之明窗塵飲呂純陽之刀圭授魏華存之一匕如是則餐靑¶
飲綠苦節昭昭衣紫曳黃淸姿濟濟聖胎圓𤍠道果馨甜則有¶
所謂火鈴賚詔於柏庭大帝降經於玉局矣葛仙翁曰神仙可¶
以學得不死可以力致近年而言百嵗之内有升舉有尸解有¶
坐脫有立亡者居多可不勉㫋抑又思之内藴至美外示汙狂¶
人皆怪之此堂亦不可以處之也所以者何爲規儀人心藥石¶
後進而設又奚庸汝所謂狂且怪而敗羣哉余舊聞老子之道¶
<pb:CK-KZ_JY185_05p052b>¶
今日觀之正所謂道德有負於初心聰明不及於前時尙能以¶
所授於師爲有力於學者告¶

*** 　　靜勝堂記¶
紫陽眞人張君平叔與白龍洞劉仙書曰靜以勝動眞以勝僞¶
鈆者汞之母汞者金之父此足以知道之要矣夫道者天地之¶
根陰陽之原天地有動靜陰陽亦如之此則鉛汞之旨也非有¶
道者無爲之妙乎嘗謂靜躁兩歧勝負殊勢惟其靜也乃能勝¶
之一靜可以制萬動也方其動心之時六窗煙昏七竅風號寸¶
田荆榛靈府猿猱龍悲慾海鳳墮世羅生死岸濶人我山高功¶
德騫林化作蓬蒿淸淨眷屬變爲干戈輕舉妄動躁圖狂操憂¶
<pb:CK-KZ_JY185_05p053a>¶
悲於患難之塗老死於名利之窩易曰吉凶悔吝生乎動者此¶
也及其靜慮之時心天雲朗性海波澄丹田花開華池水生夢¶
遊瑶臺神謁玉京物我俱忘寵辱不驚松風蘿月與爲弟兄巖¶
猿溪鶴堪結友朋逍遥乎幽寥之内徜徉乎碧虛之濱經云歸¶
根曰靜靜曰復命者此也動靜之機其所繫如此也所謂天地¶
陰陽之機亦然也斯道也已世人以玉帛爲貴鍾鼎爲榮吾所¶
貴者煙霞所榮者泉石世人以名利相高子女相華吾所高者¶
松筠所華者邱壑世人之貴榮高華不過爲歡喜桎梏耳吾雖¶
爲淸虛之膏肓閒雅之沈痼不猶愈於世人乎吾方將杜雀牙¶
鼠角於吾心之地絶蟲臂蠅頭於無事之城有琴可以鼓夜風¶
<pb:CK-KZ_JY185_05p053b>¶
豈不勝於笙竽之沈耳乎有酒可以澆晚曦豈不勝於綺玳之¶
惑眼乎有羣逸人以爲風騷之交有諸羽士以爲方外之友甯¶
不勝於鴛行鷺序趦趄廟堂雕蟲篆刻辛勤燈窗也吾且朝煉¶
黃芽鉛暮採白虎汞聚神爲室萬劫不枯結精爲樓三界莫擬¶
是所謂人間萬樂莫吾勝也於是謝紅塵步靑霄遷帝房籍仙¶
秩何其榮哉又嘗思之方尺之木置之危竿躡之則顚方尺之¶
木置之平地躡之則穩非木之大小非所置之不安蓋心不靜¶
而神不甯也燕遊於庭日親於人人亦巢之雀躍於庭日畏於¶
人人亦網之非人之有奸惡非其類之可去留蓋疑人者人疑¶
之撓人者人撓之此其靜勝之謂歟舌柔則存齒剛則折柔能¶
<pb:CK-KZ_JY185_05p054a>¶
勝剛也火燥則息水濕則洳濕能勝燥也是柔之與濕皆屬陰¶
陰主靜固能勝陽之剛也閤山楊仁叔黃冠師也知所謂靜勝¶
之理葺堂以扁之子過而問焉仁叔頫而不答予雖欲辯而不¶
可得是亦以靜而勝之也子知之非欲以靜而敵世非欲以靜¶
而過人蓋將戰寒暑於不兵之鄕奪淸閒於無刃之場若夫言¶
中有刺笑裏有刀者遠之矣受灸灼者不𤍠而衣葛者𤍠採凍¶
磷者不寒而擁貂者寒是皆爲寒暑所勝不能靜以敵之爾予¶
謂之言曰天道不爭上善若水爾無心兵方寸太平所以堂之¶
而額以斯名仁叔字也其名大榮¶
¶	
<pb:CK-KZ_JY185_06p001a>¶
@fw1重刋道藏輯要¶

* 　瓊琯眞人集¶
宋海南白玉蟾著¶

** 　文¶

*** 　　屏睡魔文¶
人生無百年能有幾一日况百年三萬六千日總有三百六十¶
萬刻且如一刻但撚指間而晨興暮寢古今之常也一百年内¶
以百五十五萬刻可以應酬以百五十五萬刻可以寢息除寢¶
息之外人生只有五十年光陰矣况不滿百年者乎今但好睡¶
曾無知草木之不如也元神離舍渙㪚無歸眞氣去體呼吸無¶
<pb:CK-KZ_JY185_06p001b>¶
主雲掩心天波渾性海慧鏡生塵智劍無刃以興爲寢以明爲¶
晦宴然如黑山黯然如鬼谷其酣兮如酒醉不醒其䏃兮如藥¶
酘酪酢其滋味兮如良魚入網羅其意使兮如飢鼠貪畫餅其¶
鼾兮如雷電攪萬山其齅兮如波濤落崖井以慧刃攻之不破¶
以智索挽之不囘明窗淨几之爭辦素簟小枕之安排内而虛¶
谷貯萬神外而大塊宅百骸雙眼如膠漆也四肢如委石也睡¶
魔來也與心猿意馬而作伍也謁心君而不臣覩谷神而不拜¶
占吾身之瓊臺玉闕住睡魔之營寨其勢高萬丈其力重千斤¶
賊我之魂魄塟我之精神盜吾家之丹砂劫吾家之寶帑幻出¶
窟宅變現物象追之不敢以符錄順之不可以奠酹於是貶靑¶
<pb:CK-KZ_JY185_06p002a>¶
州從事呼黑咁喚黃妳而召雲腴使者授以劍一使之斬之恬¶
然而不動干戈怡然而不改聲色睡魔愈熾遂命墨松御史兎¶
頴中書玄玉騎吏剡溪都尉驅龍役虎而戰之塞鼻緘舌氣以¶
耳聽耳以眼視眼其睡魔也潛身於華胥戢跡於槐國化而爲¶
蝴蝶改而爲螻蟻兩楹之間㱆欷有聲遂乃結柳輿而緝草舟¶
盛楮錢而囊竹黍畫牛而挽車繪龍以掉舟三揖睡魔而語之¶
曰聞子欲去久矣擇日具舟車汝等當辭吾有飯飽幾盂有酒¶
醅幾壺攜汝朋傅行不可復滯居倐然如雲飛瞥然如電舒汝¶
曹自問心有意於行乎屏息而潛聽其言返眼而内視其形啼¶
笑不成恍惚不甯縮肩而竦頸張眼而吐舌初疑其有無今知¶
<pb:CK-KZ_JY185_06p002b>¶
其爲睡魔也如有言曰睡夲無魔汝心自黑汝寒我不衣汝飢¶
我不食與汝無󰆷毫之忿與汝有膠漆之契今欲歸而無家雖¶
辭子而安得不落涕我鬼也非人也奚用乎舟車奚用乎飮饌¶
吾欲餐而無口吾欲衣而無袒吾欲車而無路吾欲舟而無岸¶
汝能推歹思非吾爲汝患汝但洗心而習定可以封形而閉神¶
也復與之曰汝徒聞我靜坐則窺我戸牖汝徒見我默思則越¶
我宫墻吾非陳博夢入鴻荒吾非襄王夢入高唐不可妖我劈¶
汝天斧睡魔四五面面相顧亦復有言曰吾雖曰睡魔之精乃¶
汝自身之一靈神淸則睡魔去神昏則睡魔生但睡其形而不¶
睡其神可也聚之爲元精蓄之爲一靈融之爲太虛放之爲太¶
<pb:CK-KZ_JY185_06p003a>¶
淸令子住舍而留形可以不死可以長生予笑曰不知我之屏¶
睡魔乎睡魔之屏我乎¶

*** 　　道學自勉文¶
司馬子微初學道時以瓦礫百片置於案前每讀一卷度人經¶
則移瓦一片於案下每日百刻課經百卷如此勤苦久而行之¶
位至上淸定籙太霄丹元眞人又如葛孝仙初煉丹時常以念¶
珠持於手中每日坐丹爐邊常念玉帝全號一萬遍如是勤苦¶
久而行之位至玉虛紫靈普化玄靜眞人我輩何人生於中華¶
誕於良家六根旣圓性識聰惠宜生勤苦之念早臻太上之階¶
烏躍於扶桑兎飛於廣寒燕歸於鳥翳鴈度於衡山羲和駈日¶
<pb:CK-KZ_JY185_06p003b>¶
月日月摧百年人生如夢幻視死如夜眠幾度空搔首溺志在¶
詩酒渾不念道業心猿無所守吾今劃自兹囘首前程路靑春¶
不再來光陰莫虛度他日塊視人寰眼卑宇宙騎白雲步紫極¶
始自今日勉之勉之¶

*** 　　東樓小參文¶
至道在心心卽是道六根内外一般風光内物轉移終有老死¶
元和默運可得長生是故形以心爲君心者身之舍心寍則神¶
靈心荒則神狂虛其心而正氣凝淡其心則陽和集血氣不撓¶
自然流通志意無爲萬緣自息心悲則陰氣凝心喜則陽氣散¶
念起則神奔念住則神逸夫人之一身其心之神發於目而能¶
<pb:CK-KZ_JY185_06p004a>¶
視視久則心神離不在乎貪而喪心也腎之精發於耳而能聽¶
聽久則腎精枯不在乎淫而敗腎也肝之𩲉發於鼻而能嗅嗅¶
久則肝𩱿散不在乎嗔而損肝也膽之魄散於口而能言言久¶
則膽魄死不在乎躁而暴膽也至道之要至靜以凝其神精思¶
以徹其感齋戒以應其眞慈惠以成其功卑柔以存其誠心無¶
雜念可不外走心常歸一意自如如一心恬然四大淸適心不¶
在耳孰爲之聲心不在目孰爲之色心不在鼻孰爲之香心不¶
在口孰爲之言氣聚則飽神和則煖所以道心者氣之主氣者¶
形之根形是氣之宅神者形之眞神卽性也氣卽命也心淨則¶
氣正氣正則氣全氣全則神和神和則神凝神凝則萬寶結矣¶
<pb:CK-KZ_JY185_06p004b>¶
施肩吾曰氣住則神住神住則形全必也忘其情而全其性也¶
性全則形自全氣亦全道必全也道全而神則旺氣則靈形可¶
超性可徹也返復流通與道爲一上自天谷下及陰端二景相¶
逢打成一塊如是久久渾無間斷變化在我與道合眞或者謂¶
心動則神疲心靜則神昏一動一靜則不得無動無靜亦不得¶
則必竟如何嬌如西子離金闕美似楊𡚱下玉樓日日與君花¶
下醉更嫌何處不風流¶

*** 　　冬至小參文¶
身中一寶隱在丹田輕如宻霧淡似飛煙上至泥丸下及湧泉¶
乍聚乍散或方或圓大如日輪五色霞鮮表裏瑩徹左右回旋¶
<pb:CK-KZ_JY185_06p005a>¶
其硬如鐵其輭如綿其急如電其𦂳如弦重逾一斤飛遍三千¶
遇陰入地逢陽昇天金翁採汞姹女擒鉛依時運用就内烹煎¶
冬至之後夏至之前金鼎湯沸玉爐火然龍吟東嶽虎嘯西川¶
黃婆無爲丁公默然身中夫婦雲雨交歡天一生水在乎淸源¶
離已坎戊以土爲先土中有火妙在心傅如龍養珠波涵玉淵¶
如雞抱卵暖氣綿綿磁石吸鐵自然道連花蒂含實核中氣全¶
禾花結穗露蕋團圓陰陽造化萬物無偏人與萬物初無媸妍¶
守得其法天地齊年不守之守如一物存囘風混合碧草芊芊¶
其中變化萬聖千賢始由乎坎終至乎乾卯酉沐浴進退抽潻¶
有文有武可陶可甄聖胎旣就一鏃三關卻使河車運水登山¶
<pb:CK-KZ_JY185_06p005b>¶
三尸六賊胆碎心寒銀盂盛雪一色同觀鷗入蘆花月照崑崙¶
玉壼涵冰卽成大還烏飛兎走造物淸閒金液鍊形玄關精根¶
玉符保神絳宫丹元晝運靈旗騏驥加鞭夜孕火芝一孕金蓮¶
一聲雷電人在頂門靑霄萬里蟾光一輪移鑪換鼎以子生孫¶
得道尸解陸地神仙功圓行滿自登紫雲以神合道道合玄元¶
凝虛鍊靜高超四禪跳出混沌法身無邊只此眞機何千萬篇¶
一言簡易十月精䖍但觀奎婁莫守幽燕夜月飯蛇秋露飮蟬¶
晝夜二六十二周天但將此語凝神精研¶

*** 　　勸道文(一作白日鉻)¶
嗟夫人身如無根樹惟憑氣息以爲根株百歲光陰如夢相似¶
<pb:CK-KZ_JY185_06p006a>¶
出息不保入息今朝不保來朝虛度嵗時忽然老死百骸潰散¶
四大分離神室魂迷散墮諸趣不知來世又得何身生死輪迴¶
劫劫不息迷不知悟懶不知勤而今旣到寶山切莫去時空手¶
到老依前病死枉向人間一遭各宜勉力下死工夫古語云辛¶
勤一二年快活千百劫從今收拾一意無他眼不外觀耳不外¶
聽節飮食省睡眠絶笑談息思慮把茅葢頂莫求安適煮米療¶
飢莫分微惡如蟬飮露體自輕淸如龜吸日夀乃延長若能餐¶
松㗖栢載笠披簑巖下眠雲洞前飮水猶是你家人也如其未¶
有力量但且漸學古賢苟不如是修行則是無此福分朝收暮¶
採日煉時烹如龍養珠如鷄抱卵火種相續打成一片至如子¶
<pb:CK-KZ_JY185_06p006b>¶
母相見不樂乎¶

*** 　　隱山文¶
玉蟾翁與世絶交而高卧於葛山之巓客或問隱山之旨何樂¶
乎曰善隱山者不知其隱山之樂知隱山之樂者鳥必擇木魚¶
必擇水也夫山中之人其所樂者不在乎山之樂蓋其心之樂¶
而樂乎山者心境一如也對境無心對心無境斯則隱山之善¶
樂者乎問曰隱山之旨固如是山中之隱者豈不知山中之味¶
乎曰山中之味山中之樂也隱山者知味乎道而不知味乎山¶
也吾將以耳聞目見者爲子談之客曰唯唯曰隱山者不可以¶
山之樂而移其心不可以心之樂而殢其山山自山也心自心¶
<pb:CK-KZ_JY185_06p007a>¶
也隱者且不曰古何如人今何如人彼山如是此山如是有如¶
是隱山之人有如是隱山之時又有如是隱山之趨其時也聖¶
賢胥會其人也崇尙道德其趨也修鍊形神也耶吾恐如此知¶
如此見必不逮古人者十常八九焉山中之隱者非曰必林巒¶
而爲山非林巒而不爲山然其人人自有所隱之山也其淸虛¶
寂靜高爽深幽者此人之山者山其心也其是非寵辱貧富貴¶
賤者此人之市者市其心也今人以爲大隱居小隱居山者¶
不無意也自名利之習熾以物慾之事攻則厭閙思靜也自恬¶
適之興滿修進之念冷則嫌靜思閙也若夫人能以此心自立¶
雖園林之僻者亦此心也市井之喧者亦此心者也不必乎逃¶
<pb:CK-KZ_JY185_06p007b>¶
其心之喧適其心之慾不必乎樂其境之勝疾其境之不勝知¶
如是山樂如是心謂之眞隱焉欲隱山者善隱心也無事治心¶
謂之隱有事應迹謂之山無心於山無山於心也是故先須識¶
道後隱於山若未識道而先居山者見其山必忘其道若先識¶
道而後居山者造其道必忘其山忘山則道性怡神忘道則山¶
形蔽目是以忘山見道人間亦寂也見山忘道山中乃喧也法¶
法虛融心心虛寂何城市之可喧何山澤之可靜山靜而心常¶
喧者莫市之若也市喧而心常靜者莫山之若也喧而不喧靜¶
復何靜語默無非山動靜無非市恬淡息於内而不亂蕭散揚¶
於外而不動逍遙山谷放曠市遊逸形儀寂靜心腑吾恐市¶
<pb:CK-KZ_JY185_06p008a>¶
之下聲色闤闠塵勞膠擾五色得以盲吾目五音得以聾吾¶
耳五慾得以汩吾心始乎入吾之心吾心之所不可入則日以¶
之動搖夜以之傾撼吾心無所守則必徇乎事之所奪任乎物¶
之所營然則山野之間亦如何也閒花野草可以眩人目幽¶
禽麗雀可以曠人耳子非隱其心而欲隱於山可乎古先賢哲¶
隱山之意固如是隱山之事則不然世俗趨於利風教溺於慾¶
沉醉乎名利之鄉夢寐乎人我之域出生入死而不知貸罪賂¶
福而不覺是以聖人之所憂故聖人之所隱也聖人所憂不在¶
乎心之憂而憂其人聖人所隱不在乎身之隱而隱其心故芻¶
狗乎含靈之形而金玉乎含靈之性是非質其形於山之外而¶
<pb:CK-KZ_JY185_06p008b>¶
亦妙其性於山之内惟聖人知之子欲聞山中之味山中之旨¶
乎夫山之爲山人之爲人人亦不欲必乎山而後隱山亦不欲¶
必乎人而後存存乎山而隱乎人者殆猶魚鳶之飛躍天淵也¶
適其所樂而已矣其樂非耳目之樂而後樂非情識之樂而後¶
樂樂者在心不可以形容不可以知見心之樂者隱者之樂也¶
於山無預也以淸淨爲道塲以恬退爲法事以安樂爲眷屬不¶
容與世文不欲與物累其修身也不事乎百骸其養形也不辱¶
乎五味視死之日如生之年執有之物如無之用其安禪也雲¶
溪煙壠其經行也月洞風林有麋鹿以爲朋有松竹以爲隣有¶
春韭秋菘之富有晨霞晚露之貴語其衣也編草而紐蒲緝茅¶
<pb:CK-KZ_JY185_06p009a>¶
而綴蕙語其食也炊參而糗苓飯松而飼檜飮石骨之冷泉哺¶
松肝之腴泥行枯木之前坐古巖之下住深林邃谷之間卧長¶
松幽石之上日則長嘯於雲泉之幽夜則孤眠於煙靄之深其¶
寒暑也心意乎道而不知夏之暑心意乎道而不知冬之寒知¶
冬之寒則冰霜冽其膚而不變松栢之容風雷凍其形而不改¶
山石之操知夏之暑亢陽𤃉其汗而不生惱𤍠之心炎火熾其¶
步而不起煎煩之念茅廬竹舍草壇松爐不可以爲寒茂林修¶
竹冷風寒泉不可以爲暑笑傲煙霞偃仰風雨樂人之所不能¶
樂得人之所不能得有葉可書有花可碁其爲琴也風入松其¶
爲酒也雨滴石其寕心有禪其煉心有形視虎狼如家豚呼熊¶
<pb:CK-KZ_JY185_06p009b>¶
兕如人僕其孤如寒猿夜號其閒如白雲暮飛不可以朝野拘¶
其心不可以身世穽其心以此修之謂之隱以此隱之謂之山¶
其爲山非世間之所謂山其爲人非世間之所謂人人與山俱¶
化山與人俱忘人也者心也山也者心也其心也者不知孰爲¶
山孰爲人也可知而不可以知知可見而不可以見見純眞冲¶
寂之妙則非山非人也其非山非人之妙如月之在波如風之¶
在竹不可得其言也客曰請事斯語嘗從先生游曰子爲誰客¶
曰紫元子也¶

*** 　　道堂戒論文¶
道從古有乃萬物之祖萬法之宗堂自近興非一日之功一人¶
<pb:CK-KZ_JY185_06p010a>¶
之力此乃延賢之舉豈容敗教之徒不惟道眾生嫌且被俗人¶
厭賤旣掌教卽當闡教而知堂務要開堂先明正已之方以作¶
律人之法汰去冗頑之輩剗除老病之徒不惟飽食無庸抑以¶
醉顚作閙口裏盡無規之語胸中皆不檢之謀七尺堂堂自是¶
兇徒之惡少三餐閧閧只多游手之奸雄人皆謂余養虎遺後¶
患我亦思爾牧羊去敗羣復興玄閫正一之風以開學者自新¶
之路向來前輩皆千辛萬苦以成眞今者後生惟雜工異術以¶
從事不去莊嚴仙境界徒能狼籍道家風今秉淸規聿嚴峻令¶
屏逐邪魔以後一如古始之初爾等諸人肇今以往改好色貪¶
財之念爲樂天知命之心念白髮以磨靑春各修道業煉紅鉛¶
<pb:CK-KZ_JY185_06p010b>¶
而入黑汞結就丹砂食不耕衣不蠶汝當知愧打是憐罵是惜¶
我亦何心從今努力下工夫管取他時成道果倘能如是顧不¶
偉哉¶

** 　說¶

*** 　　無極圖說¶
夫道也性與命而已性無生也命有生也無者萬物之始也有¶
者萬物之母也一陰一陽之謂道生生不窮之謂易易卽道也¶
○道生一☉者混沌也一生二[~○@∴]陽奇陰偶卽已二生三矣純¶
乾☰性也兩乾而成坤☷命也猶神與形也乾之中陽入坤而¶
成坎☵坤之中陰入乾而成離☲離乃心之象也[○@∵]所謂南方¶
<pb:CK-KZ_JY185_06p011a>¶
之强歟坎乃腎之象也󰙆所謂北方之强歟夫心者[○@∴]象日也¶
腎者󰙇象月也日月合而成易󰙈千變萬化而未嘗滅焉然則¶
腎卽仙之道乎寂然不動蓋剛徤中正純粹精者存乃性之所¶
寄也爲命之根矣心卽佛之道乎感而遂通蓋喜怒哀樂愛惡¶
欲者存乃命之所寄也爲性之樞矣性與命猶日月也日月卽¶
水火也╳火者離象也懲忿則心火下降[~共]水者坎象也窒慾¶
則腎水上升君子黃中通理正位居體美在其中暢於四肢於¶
是默而識之閑邪存誠終日如愚專炁致柔故能以坎中天理¶
之陽點破離中人慾之陰是謂之克己復禮復還純陽之天吁¶
萬物芸芸各歸其根歸根曰靜靜曰復命窮理盡性而至於命¶
<pb:CK-KZ_JY185_06p011b>¶
則性命之道畢矣斯可與造物者游而柄其終始¶

*** 　　五寶說¶
老聃有三寶一曰慈二曰儉三曰不敢爲天下先許旌陽有八¶
寶曰忠孝廉謹寛裕忍容吕洞賔有四寶曰無妄一也不苟二¶
也至誠三也守一四也陳泥丸有五寶一曰智二曰信三曰仁¶
四曰勇五曰嚴臨事多變使人莫測謂之智專心致志守一如¶
常謂之信濟人利物每事寛恕謂之仁處事果决秉心剛烈謂¶
之勇謹勿笑語重厚自持謂之嚴東方蠻雷仁者也能爲風雨¶
長養萬物南方蠻雷勇者也申明號令賞善罰惡西方蠻雷嚴¶
者也肅殺元氣霹𩆝羣動北方蠻雷智者也伏藏坎位遇時而¶
<pb:CK-KZ_JY185_06p012a>¶
起中央蠻雷信者也四時蜚伏令不妄發子今行五雷之法須¶
得此五寶方可以動之吾得之於先師泥丸久矣今以告子此¶
乃心傅之秘大抵是眞中有神誠外無法子可佩而行之¶

*** 　　夢說¶
神農夢天皇與之以嘗草玉書皇帝夢到華胥太庭之國舜夢¶
拜乎丞高宗夢得說孔子夢見周公老聃夢游罽賔此皆夢也¶
彼乃不睡之睡非夢之夢也謂如莊周夢爲蝴蝶又與吕洞賓¶
夢爲螻蟻大故殊途也南華經云其寢無夢其覺無憂此所以¶
凝神不分聚氣不散而然也彼皆就羲皇心地上着到故所謂¶
夢者乃神交氣合誠而爾也非睡中妄想之夢也若不明夢中¶
<pb:CK-KZ_JY185_06p012b>¶
無夢之理則飛識游魂泛然而無歸冥然而不返將見於見聞¶
覺知境界而化爲胎卵濕化之歸也况夫酬酢萬機唱賡百念¶
事物膠擾方寸不寍此乃開眼之夢也何况於睡乎東坡云世¶
問無眼禪𪖙𪖙一覺睡者此也嗟乎今之人也糟醨其一靈塵¶
垢其一性甚矣古德云幻身是夢¶

*** 　　贈盧寺丞子文艮庵說¶
艮其背不獲其身行其庭不見其人無咎彖曰艮止也時止則¶
止時行則行動靜不失其時其道光明艮其止止所也上下敵¶
應不相與也是以不獲其身行其庭不見其人無咎也象曰兼¶
山艮君子以思不出其位三三前輩云觀一部華嚴經不如讀¶
<pb:CK-KZ_JY185_06p013a>¶
一艮卦緣華嚴經只於止觀然艮有兼山之義山者出字也雖¶
止於晦而出於明所謂行到水窮處坐觀雲起時也¶

*** 　　醫癰癤序¶
蚖脂鳳卵所以療癰癤此榆柎之學也麟脂龜趾所以療癰癤¶
此榆柎之學也術而非貴則藥亦不甚賤學而不到而人以爲¶
甚奇以奇人學所不可到則術之貴而藥亦不廉也皆榆柎扁¶
鵲事也武夷道士黃季長少年遊俠於崇岡曠野間曾遇一異¶
人授以癰癤之藥要之其方緘藏肘後益不可以示人若觀其¶
人丰神爽邁宜乎其遇人也夫人之身一氣流溢苟有癭蚋則¶
懷膿結血彌浹凝滯呼天語痛有不能自己者或其决所血之¶
<pb:CK-KZ_JY185_06p013b>¶
癰導所納之潰則淋漓其衣齟齬其身是豈人所欲哉人之身¶
有四百四病獨癰癤爲可酸心今黃季長之爲人則榆柎扁鵲¶
輩也今季長之所用藥則蚖脂鳳卵麟脂龜趾也一日訪於雲¶
窩因告其所學如此所用藥如此所療人不計其幾何者又如¶
此意其必欲吾篇翰𦀦文以爲賞音吁麝不風而自馥珠不蚌¶
而自媚又奚必吾之弄柔誠爲作文者捧腹吾旣知能事如此¶
因告之曰孫思邈有言癰疽初生結肉癭癰疽旣生凝玉珠癰¶
疽初破剖肉爪癰疽旣破剖肉橘因思此語則人之患癰疽者¶
誠爲不忍然吾若臨癰疽之前則必熨眉不開蹙額不顧將欲¶
揉之必復欲吮之是豈所爲見公必効此醫公宜乎稔所福蓄¶
<pb:CK-KZ_JY185_06p014a>¶
所行者葢與樵徒之蘇彫瘵之力也秦皇刻人肉漢武剝人皮¶
公知之乎公治癰癤不事乎楷煎不事乎針割惟以藥攻其内¶
復以藥傅其外使其釋然如葉脫枝渙然如花結實則公之用¶
心也書此以布施¶

** 　論¶

*** 　　修仙辯惑論¶
海南白玉蟾自幼事陳泥丸忽已九年偶一日在乎巖阿松陰¶
之下風淸月朗夜靜烟寒因思生死事大無常迅速遂稽首再¶
拜而問曰玉蟾事師未久自揣福薄緣淺敢問今生有分可仙¶
乎陳泥丸云人人皆可况於汝乎玉蟾曰不避尊嚴之責輙伸¶
<pb:CK-KZ_JY185_06p014b>¶
僭易之問修仙有幾門煉丹有幾法愚見如玉石之未分願得¶
一言點化陳泥丸云爾來吾語汝修仙有三等煉丹有三成夫¶
天仙之道能變化飛昇也上士可以學之以身爲鉛以心爲汞¶
以定爲水以慧爲火在片餉之間可以凝結十月成胎此乃上¶
品煉丹之法本無卦爻亦無斤兩其法簡易故以心傳之甚易¶
成也夫水仙之道能出八隱顯也中士可以學之以氣爲鉛以¶
神爲汞以午爲火以子爲水在百日之間可以混合三年成象¶
此乃中品煉丹之法雖有卦爻卻無斤兩其法要妙故以口傳¶
之必可成也夫地仙之道能留形住世庶士可以學之以精爲¶
鉛以血爲汞以腎爲水以心爲火在一年之間可以融結九年¶
<pb:CK-KZ_JY185_06p015a>¶
成功此乃下品煉丹之法旣有卦爻又有斤兩其法繁難故以¶
文字傳之恐難成也上品丹法以精神魂魄意爲藥材以行住¶
坐卧爲火候以聽乎自然爲運用中品丹法以肝心脾肺腎爲¶
藥材以年月日時爲火候以抱元守一爲運用下品丹法以精¶
血髓氣液爲藥材以閉嚥搐摩爲火候以存想升降爲運用大¶
抵妙處不在乎按圖索駿也若泥象執文之士空自傲慢至老¶
無成矣玉蟾曰讀丹書許多年如在荆棘中行今日塵淨鑑明¶
雲開月皎總萬法而歸一包萬幻以歸眞矣未知正在於何處¶
下手用功也陳泥丸云善哉問也夫煉丹之要以身爲壇爐鼎¶
竈以心爲神室以端坐習定爲採取以操持照顧爲行火以作¶
<pb:CK-KZ_JY185_06p015b>¶
止爲進退以斷續不專爲防隄以運用爲抽添以眞氣薰蒸爲¶
沐浴以息念爲養火以制伏身心爲野戰以凝神聚氣爲守城¶
以忘機絶慮爲生殺以念頭動處爲玄牝以打成一塊爲交結¶
以歸根復命爲丹成以移神爲換鼎以身外有身爲脫胎以返¶
本爲還源爲眞空以打破虛空爲了當故能聚則成形散則成¶
氣去來無碍道合自然矣玉蟾問曰勤而不遇必遇至人遇而¶
不勤終爲下鬼若此修丹之法有何證驗陳泥丸云初修丹時¶
神淸氣爽身心和暢宿疾普消更無夢寐百日不食飲酒不醉¶
到此地則赤血換爲白血陰氣練成陽氣身如火𤍠行步如飛¶
口中可以乾汞吹氣可以炙肉對景無心如如不動役使鬼神¶
<pb:CK-KZ_JY185_06p016a>¶
呼召雷兩耳聞九天目視萬里徧體純陽金筋玉骨陽神現形¶
出八自然此乃長生不死之道畢矣但恐世人執著藥物火候¶
之說以爲有形有爲而不能頓悟也夫豈知混沌未分以前烏¶
有年日月時父母未生以前烏有精血氣液道本無形喻之爲¶
龍虎道本無名比之爲鉛汞若是學天仙之人須是形神俱妙¶
與道合眞可也豈可被陰陽朿縛在五行之中要當跳出天地¶
之外方可名爲得道之士矣或者疑曰此法與禪法稍同殊不¶
知終日談演問答乃是乾慧長年枯兀昏沉乃是頑空然天仙¶
之學如水精盤中之珠轉漉漉地活潑潑地自然圓陀陀光爍¶
爍所謂天仙者此乃金仙也夫此不可言傳之妙也人誰知之¶
<pb:CK-KZ_JY185_06p016b>¶
人誰行之人若曉得金剛圓覺二經則金丹之義自明何必分¶
別老釋之異同哉天下無二道聖人無兩心何况人人具足箇¶
箇圓成正所謂處處綠楊堪繫馬家家有路透長安但取其捷¶
徑云耳玉蟾曰天下學仙者紛紛然良由學而不遇遇而不行¶
行而不勤乃至老來甘心赴死九泉之下豈不悲哉今將師傅¶
口訣鋟木以傳於世惟此漏露天機甚矣得無譴乎泥丸云吾¶
將點化天下神仙苟獲罪者天其不天乎經云我命在我不在¶
於天何譴之有玉蟾曰祖師張平叔三傳非人三遭禍患何也¶
泥丸云彼一時自無眼力又况運心不普乎噫師在天涯弟子¶
在海角何况塵勞中識人爲甚難今但刋此散行天下使修仙¶
<pb:CK-KZ_JY185_06p017a>¶
之士可以尋文揣義妙理昭然是乃天授矣何必乎筆舌以傳¶
之哉但能凝然靜定定中無念工夫純粹打成一片終日默默¶
如雞抱卵則神歸氣復自然見玄關一竅其大無外其小無内¶
則是採取先天一氣以爲金丹之母勤而行之指日可與鍾吕¶
並駕矣此巳乃試之效念學仙者無所指南謹集問答之要名¶
之曰修仙辯惑論云¶

*** 　　谷神不死論¶
谷者天谷也神者一身之元氣也天之谷含造化容虛空地之¶
谷容萬物載山川人與天地同所稟也亦有谷焉其谷藏眞一¶
宅元神是以頭有九宫上應九天中間一宫謂之泥丸又曰黃¶
<pb:CK-KZ_JY185_06p017b>¶
庭又名崑崙又名天谷其名頗多乃元神所住之宫其空如谷¶
而神居之故謂之谷神神存則生神去則死日則接於物夜則¶
接於夢神不能安其居也黃糧已熟南柯未寤一生之榮辱富¶
貴百嵗之悲憂悅樂備嘗於一夢之間使其去而不還遊而不¶
返則生死路隔幽明之途絶矣由是觀之人不能自生而神生¶
之人不能自死而神死之若神居其谷而不死人安得而又死¶
乎然谷神所以不死者由玄牝也者陽也天也玄牝者陰也地¶
也然則玄牝一氣各有深旨非遇至人授以口訣不可得而知¶
之黃帝内經曰天谷元神守之自眞言人身中上有天谷泥丸¶
藏神之府也中有應谷綘宫藏氣之府也下有虛谷關元藏精¶
<pb:CK-KZ_JY185_06p018a>¶
之府也天谷元宫也乃元神之室靈性之所存是神之要也聖¶
人則天地之要知變化之原神守於元宫氣騰於牝府神氣交¶
感自然成眞與道爲一而歸於不死不生故曰谷神不死是謂¶
玄牝也聖人運於用玄牝之内造化於恍惚之中其當玄牝之¶
氣入乎其根閉極則失於急任之則失於蕩欲其綿綿續續勿¶
令間斷耳若存者順其自然而存之神久自寧息久自定性入¶
自然無爲妙用未嘗至於勤勞迫切故曰用之不勤卽此而觀¶
則玄牝爲上下二源炁母昇降之正道明矣世人不窮其根不¶
究其源便以鼻爲玄以口爲牝以若鼻口爲牝玄則玄牝之門¶
又將何以名之此皆不能造其妙非大聖人安能窮究是理哉¶
<pb:CK-KZ_JY185_06p018b>¶

*** 　　陰陽昇降篇¶
天以乾道淸輕而在上地以坤道重濁而在下元氣則運行乎¶
中而不息在上者以陽爲用故冬至後一陽之氣自地而昇積¶
一百八十日而至天陽極而陰生在下者以陰爲用積一百八¶
十日而至地陰極而陽生一升一降往來無窮人受冲和之氣¶
以生於天地之間與天地初無二體天地之氣一年一周人生¶
之氣一日一周自子至己陽升之時故以子時爲日中之冬至¶
在易爲復自午至亥陰降之時故以午時爲日中之夏至在易¶
爲姤陰極陽生陽極陰生晝夜往來亦有天地之升降人能效¶
天地籥槖之用冲虛湛寂一氣周流於百骸開則氣出闔則氣¶
<pb:CK-KZ_JY185_06p019a>¶
入氣出則如地氣之上昇氣入則如天氣之下降自可與天地¶
齊其長久若也奔驟乎紛華之域馳騁乎是非之場則眞氣耗¶
散而不爲吾之有矣不若虛靜守中以養也中者天玄地牝之¶
氣會聚之處也人能一意守之而不散則眞精自朝元炁自聚¶
谷神自棲三尸自去九蟲自滅此乃長生久視之道也以是知¶
眞息元氣乃人身性命之根深根固蒂乃長生久視之道人之¶
有生稟大道一元之氣在母胎繫與母同呼吸及乎降誕之後¶
剪去臍蒂一點元陽棲於丹田之中眞息出入通於天門與天¶
相接上於泥丸長於元神下入丹田通於元氣莊子云眾人之¶
氣爲喉聖人之息爲踵踵也者深根固蒂之道人能屏去諸念¶
<pb:CK-KZ_JY185_06p019b>¶
眞息自定身入無形與道爲一在世長年由是觀之道之在身¶
豈不尊乎豈不貴乎¶

*** 　　玄關顯秘論¶
一言半句便通玄何用丹書千萬篇人若不爲形所累眼前便¶
是大羅天若要鍊形鍊神須識歸根復命所以道歸根自有歸¶
根竅復命還尋復命關且如這箇關竅若人知得眞實處則歸¶
根復命何難也故曰有人要識神仙訣只去搜尋造化根古者¶
虛無生自然自然生大道大道生一氣一氣分陰陽陰陽爲天¶
地天地生萬物則是造化之根也此乃眞一之氣萬象之先太¶
虛太無太空太玄杳杳冥冥非尺寸之所可量浩浩蕩蕩非涯¶
<pb:CK-KZ_JY185_06p020a>¶
岸之所可測其大無外其小無内大包天地小入毫芒上無復¶
色下無復淵一物圓明千古顯露不可得而名者聖人以心契¶
之不得巳而名之曰道以是知心卽是道也故無心則與道合¶
有心則與道違惟此無之一字包諸有而無餘生萬物而不竭¶
天地雖大能役有形不能役無形陰陽雖妙能役有氣不能役¶
無氣五行至精能役有數不能役無數百念紛起能役有識不¶
能役無識今夫修此理者要能先鍊形鍊形之妙在乎凝神凝¶
神則氣聚氣聚則丹成丹成則形固形固則神全故宋齊邱曰¶
忘形以養氣忘氣以養神忘神以養虛只此忘之一字則是無¶
物也本來無一物何處有塵埃其斯之謂乎如能味此理就於¶
<pb:CK-KZ_JY185_06p020b>¶
忘之一字上做工夫可以入大道之淵微奪自然之妙用立丹¶
基於頃刻運造化於一身也然此道視之寂寥而無所覩聽之¶
查冥而無所聞惟以心視之則有象以心聽之則有聲若學道¶
之士冥心凝神致虛守靜則虛室生白信乎自然也惟太上度¶
人教人修煉以乾坤爲鼎器以烏兔爲藥材以日魂之升沉應¶
氣血之升降以月魄之虧盈應精神之衰旺以四季之節候應¶
一日之時刻以周天之星數應一爐之造化是故採精神以爲¶
藥取靜定以爲火以靜定之火而煉精神之藥則成金液大還¶
丹蓋眞陰眞陽之交會一水一火之配合要在先辨浮沉次明¶
主客審抽添之運用察反覆之安危如高象先云採有日取有¶
<pb:CK-KZ_JY185_06p021a>¶
時劉海蟾云開闢乾坤造化權煅煉一爐眞日月能悟之者效¶
日月之運用與天地以同功夫豈知天養無象地養無體故天¶
長地久日光月明眞一長存虛空不朽也吾今則而象之無事¶
於心無心於事内觀其心心無其心外觀其形形無其形遠觀¶
其物物無其物知心無心知形無形知物無物超出萬幻確然¶
一靈古經云生我於虛置我於無是以歸性根之大始反未生¶
之已前藏心於心而不見藏神於神而不出故能三際圓通萬¶
緣澄寂六根淸淨方寸虛明不滯於空不滯於無空諸所空無¶
諸所無至於空無所空無無所無淨躶躶赤灑灑地則靈然而¶
獨存者也道非欲虛虛自歸之人能虛心道自歸之道本無名¶
<pb:CK-KZ_JY185_06p021b>¶
近不可取遠不可捨非方非圓非内非外惟聖人知之三毒無¶
根六慾無種頓悟此理歸於虛無老君曰天地之間其猶槖籥¶
乎虛而不屈動而愈出若能於靜定之中抱冲和之氣守眞一¶
之精則是封爐固濟以行火候也火本南方離卦離屬心心者¶
神也神則火也氣則藥也以火煉藥而成丹者卽是以神御氣¶
而成道也人能手搏日月心握鴻濛自然見槖籥之開闢河車¶
之升降水濟命宫火漑丹臺金木交併水土融和姹女乘龍金¶
翁跨虎逆透三關上升内院化爲玉汞下入重樓中有一穴名¶
曰丹臺鉛汞相投水火相合纔若意到卽如印圈契約也自然¶
而然不約而合有動之動出於不動有爲之爲出於無爲當是¶
<pb:CK-KZ_JY185_06p022a>¶
時也白雪漫天黃芽滿地龍吟虎嘯夫唱婦隨玉鼎湯煎金爐¶
火熾雷轟電掣撼動乾坤百脉聳然三關透徹玄珠成象太乙¶
歸眞泥丸風生綘宮月明丹田烟暖穀沼波澄煉成還丹易如¶
反掌七返九還方成大藥日煉時烹以至九轉天關地軸在吾¶
手中經云人能常淸淨天地悉皆歸則是三花聚頂五氣朝元¶
可入眾妙之門玄之又玄也更能晝運靈旗夜孕火芝温養聖¶
胎產成赤子至於脫胎神化囘陽換骨則是玉符保神金液鍊¶
形形神俱妙與道合眞者也張平叔曰都來片餉工夫永保無¶
窮逸樂誠哉是言蓋道之基丹之本龍虎之宗鉛汞之祖三火¶
所聚八水所歸萬物朝會之門金丹妙用之源乃歸根復命之¶
<pb:CK-KZ_JY185_06p022b>¶
關竅也旣能知此則慾不必遣而心自淨心不必澄而神自淸¶
一念不生萬幻俱寢身馭扶搖神遊淡漠方知道風淸月白皆¶
顯揚鉛汞之機水綠山靑盡發露虎龍之旨海南白玉蟾幼從¶
先師陳泥丸學丹法每到日中冬至之時則開乾閉巽留坤塞¶
艮據天罡持斗柄謁軒轅過扶桑八廣寒面鶉尾舉黃鍾泛海¶
槎登崑崙佩唐符撼天雷遊巫山呼黃童召朱兒取靑龍肝白¶
虎髓赤鳳血黑龜精入土釡啟熒惑命閼伯化成丹砂開華池¶
吸神水飲刀圭從無入有無質生質抽鉛添汞結成聖胎十月¶
旣滿氣足形圓身外有身謂之胎仙其訣曰用志不分乃可凝¶
神灰心冥冥金丹内成此予之所得也如昔施肩吾之詩曰氣¶
<pb:CK-KZ_JY185_06p023a>¶
是添年藥心爲使氣神能爲神氣主便是得仙人惟此詩簡明¶
通玄玉蟾因間而誦之自然到秋蟾麗天虛空消殞之地非枯¶
木寒灰之士不能知此予旣得此不敢自默太上玄科曰遇人¶
不傳失天道傳非其人泄天寶天涯海角尋遍無人不容輕傳¶
恐受天譴深慮大道無傳丹法湮泯故作玄關顯秘論蓋將曉¶
斯世而詔後學以夀金丹一線之脈也復恐世人猶昧此理乃¶
復爲之言曰以眼視眼以耳聽耳以鼻調鼻以口緘口潛藏飛¶
躍本乎一心先當習定凝神懲忿窒慾懲忿窒慾則水火旣濟¶
水火旣濟則金木交併金木交併則眞土歸位眞土歸位則金¶
丹自然大如黍米日服一粒神歸氣復充塞天地孟子曰善養¶
<pb:CK-KZ_JY185_06p023b>¶
吾浩然之氣者此也肝氣全則仁肺氣全則義心氣全則禮腎¶
氣全則智脾氣全則信若受氣不足則不仁不義不禮不智不¶
信豈人也哉人能凝虛養浩心廣體胖氣母旣成結丹甚易可¶
不厚其所養以保我之元歟學者思之敬書以授留紫元云¶

** 　經¶

*** 　　烏兔經¶
猗夫金液大還丹之妙堪輿琴厥冲寥泬骨其虛晨霄旋昴左¶
暮壤轉酉右日宫躍兔月府翔烏姹女騎赤龍金公踞黑虎砂¶
孕汞鉛緘銀四象鈐其極五運宰乎上黃婆衣緋霓了翁服靑¶
紫黑白分玄牝華池發玉醴赤子產玄珠紅罏烹剛金蒼龜其¶
<pb:CK-KZ_JY185_06p024a>¶
足赤白蜦其背黑玉蕊秀神谷金粟萌丹田鉢特摩花開提婆¶
雲葉落南箕招搖坎北杓玄紀離天局弦月復熒惑建六虛風¶
輪水火姤漭蕩昭三畫二三乳哺備五六周九九蝗飛夏雪草¶
茂冬炎陽剛武城池陰柔文珠珍兎雞浴蘭芷蟾曦化戈矛偃¶
月罏天罡朱砂鼎崑崙乾元乾屯門坤用坤否泰嫦娥配羅㬋¶
陽黎妻月孛淸濁泥中辨浮沉火内尋主賓相刑德生剋互恩¶
害二八兩重弦三七九之乾殺機殺乎艮鑽研隸乎震太乙昭¶
成已萬物皆風月鉄錫銅鍮鑛化生紫芙蕖或問芙蕖中靈馨¶
黑烟衢元始天尊霜太上老君櫻已矣乎¶

*** 　　鉤鎻連環經¶
<pb:CK-KZ_JY185_06p024b>¶
太乙元君曰金丹卽是汞汞卽是鉛鉛卽銀銀卽砂砂卽金金¶
卽錫錫卽水銀水銀卽靑金靑金卽白金白金卽黑金黑金卽¶
黃金黃金卽紫金紫金卽河車河車卽黃芽黃芽卽白雪白雪¶
卽玉符玉符卽神水神水卽華池華池卽靑龍靑龍卽白虎白¶
虎卽朱雀朱雀卽玄武玄武卽勾陳勾陳卽黃房黃房卽眞土¶
眞土卽戊已戊已卽金木金木卽水火水火卽卯酉卯酉卽兔¶
雞兎雞卽烏兎烏兎卽龜蛇龜蛇卽馬牛馬牛卽乾坤乾坤卽¶
坎離坎離卽雌雄雌雄卽夫婦夫婦卽子孫子孫卽房畢房畢¶
卽日月日月卽天地天地卽人人卽黃婆黃婆卽金公金公卽¶
𡛥女𡛥女卽嬰兒嬰兒卽丁公丁公卽赤子赤子卽聖胎聖胎¶
<pb:CK-KZ_JY185_06p025a>¶
卽三關三關卽金液金液卽玉液玉液卽刀圭刀圭卽丹田丹¶
田卽綘宫綘宫卽泥丸泥丸卽氣海氣海卽腎腎卽心心卽道¶
道卽法法卽術術卽虛無虛無卽自然自然卽運用運用卽火¶
火卽藥藥卽氣氣卽神神卽丹頭丹頭卽大還大還卽七返七¶
返卽九還九還卽金火金火卽紫芝紫芝卽水源水源卽土釡¶
土釡卽金鼎金鼎卽玉罏玉罏卽神室神室卽元壇元壇卽黃¶
庭黃庭卽眼眼卽鼻鼻卽耳耳卽松松卽𧎉蜋𧎉蜋卽桃桃卽¶
朱橘朱橘卽六賊六賊卽三尸三尸卽三魂三魂卽七魄七魄¶
卽五神五神卽萬神萬神卽一神一神卽萬寶萬寶卽沐浴沐¶
浴卽抽添抽添卽進退進退卽文武文武卽斤兩斤兩卽吉凶¶
<pb:CK-KZ_JY185_06p025b>¶
吉凶卽刑德刑德卽存亡存亡卽黑白黑白卽有無有無卽始¶
終始終卽動靜動靜卽寒暑寒暑卽陰陽陰陽卽冬至冬至卽¶
夏至夏至卽望望卽朔朔卽弦弦卽晦晦卽潮候潮候卽月輪¶
月輪卽日華日華卽太乙太乙卽玄珠玄珠卽四象四象卽五¶
行五行卽八卦八卦卽三才三才卽三光三光卽兩儀兩儀卽¶
太極太極卽太上太上卽混元混元卽無始無始卽無終無終¶
卽元始元始卽一氣一氣卽虛空虛空卽虛無虛無卽混沌混¶
沌卽金丹¶

*** 　　丹房法語¶
吕先生鶴頸龜腮適有鍾離之會石居士鹿鼻鼠耳偶逢平叔¶
<pb:CK-KZ_JY185_06p026a>¶
之來歎夤緣時節之難豈名利是非之比金丹大藥古人以萬¶
劫一傳玉笥靈篇學者之十迷九昧月裏烏日裏兎顚倒坎離¶
水中虎火中龍運用復姤採先天一炁作鉛中之髓以星象萬¶
化爲汞裏之精惟弦前弦後之時乃望缺望圓之際知之者癸¶
生須急採昧之者望遠不堪嘗精半斤氣半斤總在西南之位¶
火一兩藥一兩實居東北之鄉收金精木液歸於黃庭煉白雪¶
黃芽結成紫粉悟眞篇所謂華池神水知命論又言地魄天魂¶
採之鍊之結矣成矣如夫婦最初一點十月成胎似君臣共會¶
萬機百官列職遇日中冬至則野戰遇時中夏至則守城都來¶
片餉工夫要在一日證驗九三二八算來只在姹女金翁七六¶
<pb:CK-KZ_JY185_06p026b>¶
十三窮得無過黃婆丁老更不用看丹經萬卷只消得口訣一¶
言子之來意甚勤知汝積年求慕非宿生有此風骨豈一旦用¶
是身心自採藥以至結胎及行火而及脫體包括抽添之妙形¶
容沐浴之機無金木間隔之憂有水土同鄉之慶須但温養都¶
没艱辛十二時中只一時三百日内在半日丹田有物行住坐¶
卧以無愁紫府書名生死輪迴而不累了然快樂自此淸閑這¶
工夫向閙裏也堪行論玄妙只頃中都交結聚而不散煉之尤¶
堅朱砂鼎偃月爐何難之有守一壇中央釡自已而求宜識陰¶
陽要知玄牝龍精滿鼎遣金童下十二層樓鳳髓盈壺令玉女¶
報三千世界此時丹熟更須慈母惜嬰兒不日雲飛方見眞人¶
<pb:CK-KZ_JY185_06p027a>¶
朝上帝¶

** 　表章疏語¶

*** 　　贈知宫王南紀洞章¶
古熙策雲南飛庚伏正袢晴槐舞薰新蜩噪晚止錫琳宫仰惟¶
宫宰眞人江山態度風月襟懷神仙中人不易得也嘗摭郡仙¶
家譜舊矣王祺則老聃之蘄者高弟也王楠則䝉莊之函蘇道¶
契也鬱單無量天則王雍御雷笈梵監須延天則王紹識運厯¶
魯人三碩煉玉雲丹於浮雍山秦人王喬煉九神丹於天華洞¶
其後王長王敏出於漢晉王茂王戴卿出於魏唐近世雲鶴子¶
作三一靈篇烟松子作金丹樞要逍遙子作還丹結集淸虛子¶
<pb:CK-KZ_JY185_06p027b>¶
作丹道指迷皆其族人也其門天人隱顯殆莫一二且云丹山¶
之鳳必生鸑鷟赤澤之馬必生麒麟有如仙裔繩繩名仙至人¶
層見鱗出千百嵗下挺生眞人坐董洞天星弁左右標毓天粹¶
抉剔幽奧咀太元之精採眞一之氣其治心也如鏡内像其應¶
世也如水中月休功否德光前絶後當世道俗曳手俯額目爭¶
視手爭指莫不曰其道如是其德如是乃作洞章以歌之歌曰¶
黃道朱躔闕一點方寸無人洞門掩桑田未變海水減棋樹開¶
花緣苒苒中有瑤章落龍虎月壇香泠宫誰主眞人闕下神霄¶
鸞天騶慘慘歸紫府千山萬山鎖靑煙三樹兩樹啼斷猿風飛¶
楊花三月寒人在城門煙水村生而神靈長威武笑携一卷黃¶
<pb:CK-KZ_JY185_06p028a>¶
庭去坐斷琳宫王飦粥星弁霞裙滿堂廡四海橫香航燭人肘¶
行膝步來如雲愛河翻波𣺌無際花生鐵柱酆都春把握陰陽¶
一呼吸長嘯一聲鬼神泣仗劔喚雨輕撼環化篆召雷畧舉筆¶
當年檄赴内道塲黃麻紫黑星爭光歸來百慶喜具舉規模輪¶
奐重鋪張翻思龍漢元年事撞破混元識行李滿鼎鉛霜火熖¶
飛綠顏雪齒君知否松竹瀟瀟生冷風白鶴一去草廬空¶

*** 　　法曹陳過謝恩奏事朱章¶
上淸大洞寶籙弟子五雷三司判官知北極驅邪院事臣(白)玉¶
蟾稽首再拜¶
上言臣聞太極仙翁有言曰學法之士如赤體投白刃耳臣觀¶
<pb:CK-KZ_JY185_06p028b>¶
此言莫不戰慄虛靜先生張繼先有言曰人生百年一彈指閉¶
眼風刀卽立至臣觀此言愈增驚悸臣末學庸輩濫居道閫措¶
心立教朝夕駭憂自愧䟱愚戒德違缺四方學者來如牛毛設¶
若普接而授之以道德又恐泄露天機苟若不納而警之以戒¶
條則是障拒後學或若擇善拔尤而間度一二復慮庸者隙進¶
鄙者薄來臣夙荷師恩叨傳法奧寶佩心印未嘗輕慢仰遵科¶
戒如履薄冰晦迹遁名莫敢彰露臣童髫何知自護毛羽仰惟¶
三寶洞察愚衷豈容飾辭委實眞禱以今吉辰伏地貢章一通¶
上詣　三天曹謹據　太上三五都功正一盟威弟子施某等¶
昨各已錄心詞上奏　天庭乞行傳度已爲謄申都省依科給¶
<pb:CK-KZ_JY185_06p029a>¶
帖充授法職尋卽擇日建壇剖符破劵撥將統兵分司𥛬事然¶
後以蕊殿琅書心傳口訣兹則同發誠心謹取今月某日䖍就¶
武夷山昇眞玄化洞天修設三界　高眞謝恩淸醮幾分延奉¶
上眞仰酬玄造更祈景貺及臣等身臣愚輒以己見爲陛下陳¶
之夫法士有大不易者七有深可畏者六何哉謂如世俗澆漓¶
風教隳墮迷迷相指以盲指盲此則遇眞師之難所以爲大不¶
易者一也文書謬誤訣法乖舛罡中落步呪中漏句此則得眞¶
法之難所以爲大不易者二也科戒嚴明條律警肅難行易犯¶
迷眞者多此則奉眞戒之難所以爲大不易者三也坌火焚和¶
滛風皷善正氣斵喪元精凋敗此則全眞氣之難所以爲大不¶
<pb:CK-KZ_JY185_06p029b>¶
易者四也上眞威儀神將服色方寸難思一念不純此則存眞¶
想之難所以爲大不易者五也天神地祗正眞威儀監功建過¶
糾察絲毫此則辨眞心之難所以爲大不易者六也朝昬告急¶
寒暑請行不敢苟財愈當努力此則立眞功之難所以爲大不¶
易者七也所傳法書符圖印訣妄示非人必招風雷地獄鋒㦸¶
裂體之報此乃深可畏一也所稟戒律非時外色輒有侵犯必¶
招灰池地獄火熖烙體之報此乃深可畏二也欽奉三寶朝謁¶
靈眞不知避忌必招火剛地獄風力考身之報此乃深可畏三¶
也神將香火朝夕不虞號召失節必招寒氷地獄黃繩朿頸之¶
報此乃深可畏四也用心輕重處事高低或勤或惰必招鐵瓦¶
<pb:CK-KZ_JY185_06p030a>¶
地獄犂牛耕舌之報此乃深可畏五也行法旣顯必有襯賄多¶
致貪婪必招黑暗地獄萬苦逼身之報此乃深可畏六也以此¶
七之大不易六之深可畏言之使臣竦髮縮頸心痛鼻酸臣一¶
介昏庸仰賴　太上慈悲許容臣等披肝𤃉膽雪罪首愆苟有¶
愆尤俱蒙赦釋臣所奏前件受法弟子幾名伏望　聖慈特賜¶
勅旨允臣所奏付　大玄都省施照前後所申卽行遍報諸司¶
合屬去處仍乞指揮差撥法中最干將帥部領兵馬統轄吏典¶
應時降赴法官姓某等各人法壇香火衙治之所駐劄防禦聽¶
侯呼召兵隨印轉將逐符行凡遇行持遂依法令發遣符命祈¶
禱驅禳大闡靈通明彰報應名標玉籍職領金班膺掌握將兵¶
<pb:CK-KZ_JY185_06p030b>¶
之權涖糾察鬼神之政代天行化爲國救民斬妖除魔芟邪立¶
正得蒙允可且喜且驚勉勵身心私自積累三千功滿八百行¶
眞別詣仙都各期遷選九玄七祖同獲善功六道三塗普沾善¶
果臣愚謹因二官直事正一功曹左右官使者陰陽神決吏罡¶
風騎置吏驛馬上章吏飛龍騎吏等官各二人出操臣所爲施¶
某等進拜法壇傳度首過謝恩奏事朱章一通上詣　三天曹¶
請進太上虛無丈人宮太淸曹治紫靈宫伏願告報臣誠惶誠¶
恐頓首稽首再拜以聞¶
太淸玄元太上無極大道太上道君虛無丈人太上老君太上¶
丈人天帝君天帝丈人九老仙都君九炁丈人百千萬億重道¶
<pb:CK-KZ_JY185_06p031a>¶
炁千二百宫君太淸玉陛下臣姓白係金闕選仙舉進士見在¶
冲祐觀東南隅醮壇所伏地聽命¶

*** 　　懴謝朱表¶
上淸大洞寶籙弟子五雷三司判官知北極驅邪院事臣(白某¶
右)某言伏以紫鸞嘯月靑皇垂羽葆於樞宫白鶴呼雲赤帝降¶
霓旌於璣舍奉　金闕絲綸之詔下瑤臺契劵之符與黔庶以¶
赦愆爲羣黎而弭禍辨棗栗栢松之篚腆仰風槐柳杏之星壇¶
建破甲庚推測魁罡之象坎離子午步占晦朔之躔以心詞上¶
凟於龍顏願聖意下觀於蟻牘恭惟　北極紫微中天太皇大¶
帝陛下道嫓元始德契昊天烟殿垂衣霜臺降輦陽明大聖統¶
<pb:CK-KZ_JY185_06p031b>¶
亷眞武曲以贊襄陰精明君協文曲祿存而毗輔洞明掌威福¶
之柄隱元頴生殺之權破軍居水位之尊北極領星河之政有¶
禍皆禳而有罪皆懴無病不治而無邪不摧臣以大宋國福建¶
路建寍府崇安縣武夷山冲祐觀管轄道士施某(叨)屬人倫幸¶
沾聖化凡胎肉質火宅塵勞六根招貪愛之愆三業致昏迷之¶
譴八卦有方隅之干犯五行慮運度之變更五官追魂四府考¶
咎迍邅頻併疾厄綿延發露愚衷僭干天聽瓊輝俯燭璧耀分¶
輝擎羊神王驅命位身宫之厄咤羅使者殄年迍月蹇之憂北¶
斗六十曹官電掣七傷八難南陵七千神將雷奔九橫三災斗¶
中天罡斬妖邪而息禍躔外太乙消凶毒以潛蹤天關飛晨丹¶
<pb:CK-KZ_JY185_06p032a>¶
元合景玄冥除瘟疫之孽瑤光滅水火之災卻神煞土氣之侵¶
凌糾司命竈君之住射酆都削籍嶽府除名官符病符口舌符¶
頓然殞滅報障業障煩惱障自此驅除法療功曹錫梵府六晨¶
之藥天醫使者降仙都九轉之丹五炁周流六脉安靜三宫昇¶
降七液冲融榮衞寍和經絡爽暢勾陳隱景華蓋藏形酌水獻¶
花不勝䖍切跼天蹐地願賜龎洪謹爾敷陳早希昭報臣謹具¶
表奏以聞臣誠惶誠恐頓首稽首謹奏謹白¶
　臣(姓)白係金闕玉皇選仙舉進士現在醮壇所伏地聽命¶

*** 　　表奏法壇傳度首過謝恩朱章¶
泰玄都正一平炁係天師淸微天化炁南嶽先生赤帝眞人神¶
<pb:CK-KZ_JY185_06p032b>¶
霄玉府五雷副使上淸大洞經籙弟子臣(某稽)首再拜¶
上言臣(竊)謂陳章奏牘所以開懴謝之門也飛神御氣所以入¶
朝謁之路也傳眞度妙所以襲正一之風也陞秩登班所以按¶
薦舉之法也承流宣化所以闡驅禳之教也芟邪立正所以崇¶
淸淨之道也臣得以言之方寸未澄徹者豈知道之淸淨訣法¶
未靈驗者豈知教之驅禳言行未純粹者豈知法之薦舉眞僞¶
未辨明者豈知風之正一形神未洞融者豈知路之朝謁迷愚¶
未警悟者豈知門之懴謝故兹不易之理也臣乃知之悛心首¶
過然後可以陳章奏牘凝心聚神然後可以飛神馭氣鞭心學¶
道然後可以傳眞度妙正心誠意然後可以陞秩登班盡心利¶
<pb:CK-KZ_JY185_06p033a>¶
物然後可以承流宣化洗心潔己然後可以芟邪立正　陛下¶
以爲然耶否耶臣之所以陳章奏牘者趦趄乎太虛寥莫之間¶
若是而飛神馭氣者亦無他故蓋於五濁惡世之中爲　陛下¶
擇賢選德僅有一人焉必欲因是而傳眞度妙使之陞秩登班¶
承流宣化芟邪立正設有片善寸長足以少裨天政雖臣之功¶
也皆　陛下之事也如是而顯揚道法如是而表率世俗昭然¶
於人天耳目之間則三界萬靈豈勝幸甚臣以今吉辰伏地貢¶
章一通上詣三天曹伏爲九紫離宫斗牛分野大宋國施某詞¶
稱命係某生上屬某星係天師某治某炁言被　中元三炁君¶
召卽日謹賫香信叩頭詣道自陳竊念某叨居盛世獲簉玄邦¶
<pb:CK-KZ_JY185_06p033b>¶
濫綴簪裳幸傳教法雖勤謹究未悟靈眞忝遇師緣輒抽意悃¶
䖍誠俯地發露盟天願傳　天上九靈飛步章奏大法一階騰¶
神飛章朝謁關奏復自稽顙興嗟希有難遇併傳　太上紫樞¶
玉晨洞陽飛梵煉度大法一階攝召幽尋行持煉度拜章旣爾¶
煉度復然苟有驅禳以何感應仍受　太上五雷大法一階禱¶
雨祈晴呼風召雪封山破洞伐廟除邪斬馘蛟龍制伏狼虎驅¶
除旱魃掃蕩蝗螟療病禱災賞善罰惡盡肘步膝行之切願心¶
傳口授之眞臣按如詞言不容杜隱昨爲騰申　都省已嘗飛¶
奏天庭幸玉籍以標名必金班而注秩擇日建壇而度法依科¶
撥將以交兵歃血飮丹剖環折劵尙慮告盟之際及當師捫之¶
<pb:CK-KZ_JY185_06p034a>¶
間揣力何堪捫心有愧或萬一褻眞而獲譴故再三對帝以陳¶
情念蠢爾之愚龎賴惠然而貸宥臣以某七生罪生三世愆尤¶
願開無垢之門使有自新之路尋眞毳妙法學到於希夷鍊靜¶
凝虛心自然於淸淨願領戸化民而黽勉願登仙度世以逍遙¶
七祖先亡感希超度諸司將吏併乞榮遷三界䝉恩萬靈獲福¶
苟非太上大闡慈悲豈許小臣輒申悃愊臣(愚)謹因二官直士¶
正一功曹左右官使者陰陽神决吏罡風騎置吏驛馬上章吏¶
飛龍騎吏等官各二人出操臣所爲施某進拜法壇傳度首過¶
謝恩朱章一通上詣　三天曹請進太上虛無丈人宫太淸曹¶
治紫雲宫故願告報臣誠惶誠恐頓首再拜以聞¶
<pb:CK-KZ_JY185_06p034b>¶
太淸玄元太上無極大道君虛無丈人太上老君太上丈人天¶
帝君天帝丈人九老仙都君九炁丈人百千萬億重道炁千二¶
百宫君太淸玉陛下¶
　太嵗玉皇選仙舉進士現在冲祐觀聽命¶

*** 　　雷府奏士議勳丹章¶
泰玄都正平炁係天師淸微天化炁南嶽先生赤帝眞人上淸¶
大洞寶籙弟子臣白某稽首再拜¶
上言臣乃初霄典雷小吏也粗諳雷霆所典之士忝佩雷霆所¶
授之書飽識雷霆所行之法然於其間紀述或訛傳授或泛是¶
以繁中指迷謬中訂正玄處得訣妙處得咒難知而易行難傳¶
<pb:CK-KZ_JY185_06p035a>¶
而易學臣所學臻此悉爲　陛下言之臣聞陰陽二炁結而成¶
雷旣有雷霆遂分部𥛬九天雷祖因之以部折五屬神霄眞王¶
用之以宰御三界質之於金笈考之於玉函謂如五雷者嘗有¶
疑焉玉樞之雷書曰一乃天雷也二乃神霄雷也三乃水宫雷¶
也四乃龍雷也五乃社雷也神霄之雷書曰一乃風雷也二乃¶
火雷也三乃山雷也四乃水雷也五乃土雷也大洞之雷書曰¶
一乃聖充威靈震動雷也二乃震電哮吼霹𩆝雷也三乃八靈¶
八猖邵陽雷也四乃波捲水雷也五乃正直霹𩆝閃電大洞雷¶
也仙都之雷書曰一乃天雷也二乃地雷也三乃風雷也四乃¶
山雷也五乃水雷也北極之雷書曰一乃龍雷也二乃地雷也¶
<pb:CK-KZ_JY185_06p035b>¶
三乃神雷也四乃社雷也五乃妖雷也太乙之雷書曰一乃東¶
方靑氣木雷也二乃南方赤炁火雷也三乃西方白氣金雷也¶
四乃北方黑氣水雷也五乃中央黃炁土雷也紫府之雷書曰¶
一乃春雷也二乃夏雷也三乃秋雷也四乃冬雷也五乃軒轅¶
雷也玉晨之雷書曰一乃紫微雷也二乃酆都雷也三乃扶桑¶
雷也四乃嶽府雷也五乃城隍雷也太霄之雷書曰一乃甲乙¶
雷也二乃丙丁雷也三乃戊巳雷也四乃庚辛雷也五乃壬癸¶
雷也太極之雷書曰一乃神霄雷也二乃地府雷也三乃水官¶
雷也四乃九州雷也五乃里域社廟雷也　太上所傳雷書若¶
夫前件十本所載各有異同古之五雷未審以何爲正者也世¶
<pb:CK-KZ_JY185_06p036a>¶
傳三十六雷猶可疑也抑又可議也一曰玉樞雷二曰玉府雷¶
三曰天十玉桂雷四曰上淸大洞雷五曰火輪雷六曰灌斗雷¶
七曰風火雷八曰飛捷雷九曰北極雷十曰紫微璿樞雷十一¶
曰神霄雷十二曰仙都雷十三曰太乙轟天雷十四曰紫府雷¶
十五曰鐵甲雷十六曰邵陽雷十七曰歘火雷十八曰社令蠻¶
雷十九曰地祗火鴉雷二十曰三界雷二十一曰斬擴雷二十¶
二曰大威德雷二十三曰六波雷二十四曰靑草雷二十五曰¶
八卦雷二十六曰混元鷹犬雷二十七曰笑命風雷二十八曰¶
火雲雷二十九曰禹步大統攝雷三十曰太極雷三十一曰劔¶
尖雷三十二曰内鑑雷三十三曰外鑑雷二十四曰神府天樞¶
<pb:CK-KZ_JY185_06p036b>¶
雷三十五曰大梵斗樞雷三十六曰玉晨雷此而謂之三十六¶
雷是耶非耶所謂五雷則雷法何其多耶抑神仙至人役使異¶
妙耶抑經籙文書紀錄不一耶謂如天洞天眞之神畢火畢眞¶
之神天鳥天鎭之神威猛丁辛之神冰輪氷鉢之神流光火輪¶
之神滴昔喝伽之神太乙元皇之神咬網雀舌之神天雷風領¶
之神火猪黑犬之神火鷹腥烟之神天關霹𩆝之神鐵甲飛電¶
之神仙都火雷之神山雷之雲之神風火元明之神火伯風霆¶
之神勾婁吉利之神織女四歌之神玉雷浩師之神洞陽幽靈¶
之神金精淸思之神蒼牙鐵面之神散烟𩆝黑之神雷主閼伯¶
之神木狼奎光之神歘火律令之神邵陽火車之神狼牙猛吏¶
<pb:CK-KZ_JY185_06p037a>¶
之神六波捲水之神飛鷹走犬之神流金火鈴之神此之三十¶
六人或曰三十六雷不容無疑焉今而摭之於丹霄景書則箕¶
星所以掌天雷也房星所以掌地雷也奎星所以掌水雷也鬼¶
星所以掌神雷也婁星所以掌妖雷也天雷屬箕星故有天烏¶
天鎭天洞天眞之神地雷屬房星故有苖主閼伯火伯風[雨/舛]之¶
神水雷屬奎星故有木狼洞賜金精浩師之神神雷屬鬼星故¶
有歘火律令邵陽狼牙之神妖雷屬婁星故有丁辛滴昔喝婁¶
伽夜之神故臣獨以此爲正也古今所傳雷法凡數階矣其彰¶
靈著驗赫赫然於天下後世夫雷霆不可掩之物人誰不知其¶
有雷也雷霆者所以彰天威所以發道用天威無所彰則幽明¶
<pb:CK-KZ_JY185_06p037b>¶
異致孰爲之禍福也道用無所發則陰陽二氣孰爲之生殺也¶
陰陽二氣而發道用則可以彰天威以幽明異致而彰天威則¶
可以發道用是故瑕不晦賞也生不匿罰也若夫毗祠列寺皆¶
祭祀也靈壇古跡皆鬼神也其間必有慈孽也富室賤𥛬皆享¶
受也端人詭士皆流輩也其間必有善惡也鬼神有罪則流輩¶
何以訴之流輩有釁則鬼神何以鳴之烏戲皇天所以建雷城¶
設雷獄立雷官分雷治布雷化示雷刑役雷神統雷兵施雷威¶
運雷器是皆斡賞罰之柄宰生殺之權以之於陰界可以封山¶
破洞斬妖馘毒以之於陽道可以除凶誅逆伐奸戮虐宜乎發¶
道用也彰天威也此陰陽二氣得其施設也幽明異致得其影¶
<pb:CK-KZ_JY185_06p038a>¶
響也天地之内萬物峙立未有不禀陰陽而生生者也所以有¶
形有想者爲人無形有想者爲鬼人處於陽鬼處於陰以是而¶
出入四生循環六道苟非天有雷霆則何以示刑憲而訂頑砭¶
愚者乎念臣(夙)生慶幸與進雷班誓願行持未嘗少懈以今吉¶
辰伏地貢章一通上詣三天曹謹遣臣法中風火元明君火伯¶
雷霆君雷主閼伯神君火鈴霹𩆝大仙蒼牙鐵面大仙龍雷捲¶
水神君風火龍騎震天沸海神君霹𩆝火光銀牙耀目神君歘¶
火律令大神雷公火車元帥三五鐵面火車大將軍三五邵陽¶
主帥將軍霹𩆝火車腥烟使者四聖聽察迴車使者浮雲降雹¶
力士橫身飛雲使者移山翻海鐵甲使者洞風皷震天威赤文¶
<pb:CK-KZ_JY185_06p038b>¶
使者風雹金鈴火令使者五雷飛捷使者雷陣左右使者散雲¶
送火禁炎使者西臺雷函吏負天擔石太微令威劒震靈吏四¶
季風雨令玉光金精上吏吞魔啖妖天甲神吏丹元刑部都吏¶
擒龍捉孽撼山神君吹海颺波靈華猛吏飛雲走電神吏太嵗¶
將軍掌疫癘使者五方雷公將軍天雷晃光將軍水雷電光六¶
龍將軍玉樞殿下左右二神將北極殿下左右二神將蓬萊雷¶
霆司左右二神將二十六雷皷力士嘯命風雷大將五雷諸司¶
將帥五雷諸司吏兵五方蠻雷使者隨章同詣　都宫閱量勳¶
烈磨勘功勤注者爲升授者爲轉差者爲除選者爲擢約以今¶
年十二月辛亥日遣令五雷官吏將兵預赴元應太皇府錄功¶
<pb:CK-KZ_JY185_06p039a>¶
紀績弁於丙子年正月初一日天臘之晨徑上　玉淸朝謁乞¶
於三月初七日得預　天曹舉選賞會至於正月初一日甲子¶
之晨太一簡閱神祗之旦使五雷將吏各獲一功聽候正月十¶
五日上元天府官賜福之晨悉赴北極紫微璿樞宫例出一職¶
各轉一資臣當願九玄七祖同獲昇遷三界鬼神咸沾福利然¶
後願臣祈晴禱雨召雪興雲攝電呼雷驅風降雹封山破洞伐¶
廟除魔誅斬蛟龍制伏狼虎驅禳水火遣逐旱蝗爲民禳災驅¶
邪治病行遣符命顯現報應臣伏望　陛下降注紫靈玄一之¶
氣流八臣身中三焦五臟之内灌溢三元九宫之中令臣心廣¶
體胖神淸氣爽學道得道求仙得仙臣愚謹因二宫直使正一¶
<pb:CK-KZ_JY185_06p039b>¶
功曹左右官使者陰陽神决吏科車赤符吏罡風騎置吏驛馬¶
上章吏飛龍騎吏等官各二人出爲臣操令辰所上雷府奏事¶
議勳丹一通謹上詣　三天曹請進　太上虛無丈人宫都候¶
曹治太白宫伏願告報臣(誠)惶誠恐稽首再拜以聞¶
太淸玄元太上無極大道太上道君虛無丈人太上老君太上¶
丈人天帝君天帝丈人九老仙都君九炁丈人百千萬億重道¶
炁千二百官君太淸玉陛下¶
　臣(姓)白係金闕選士現在拜章所聽命¶

*** 　　爲武夷道眾奏名傳法謝恩醮詞¶
琅函發秘老君開設教之門玉局呈祥靖應啟流芳之路以八¶
<pb:CK-KZ_JY185_06p040a>¶
極煉魂而救苦以九靈飛步而騰章天心有三符二印之傳雷¶
府有五社十變之應所以驅禳災疚用兹考召鬼神某(等)賫香¶
信以投誠各傳法要飮丹泉而作誓永續眞風¶

*** 　　化冥君簥衣疏語¶
九鸞之車九鳳之輿飾以黃雲護以紫霧八鶴之馭九龍之輦¶
駕於赤佳行於丹邱皆經中所說天下之威儀而人間豈知世¶
外之華飾張魏二眞君爲祈雨而出境而王謝諸君子宜先日¶
以安車蜀錦吳綾皆可護風蔽日秦麻越苎亦宜剪雪裁綃一¶
行筆下之龍蛇無盡空中之雷雨¶

*** 　　化畫應緣功德¶
<pb:CK-KZ_JY185_06p040b>¶
道本無形豈因繪形飾像人須見物方纔隨物興心是宜畫所¶
不可畫之容所以曉未曾曉之旨靑鸞朱鳳在剛風浩氣之前¶
白鶴蒼龍於浮靄太空之上箇中元有象其物非强名旣心存¶
目想之猶堪豈粉飾金粧而不可恍恍惚惚儼然聖賢之猶臻¶
簡簡禳禳宜爾福祥之川至¶

*** 　　化修造精舍¶
膏車秣馬爲尋仙子而來饔鼎寢茵未愜遊人之意欲剗蘿烟¶
蘚雨之地廣爲松風竹月之廬以數椽上漏下濕之憂屬幾載¶
左枝右梧之篤必布㟁畔皆酒酣耳熱之餘落簥庭前正詩興¶
心狂之甚相逢不把出後會幾時來¶
<pb:CK-KZ_JY185_06p041a>¶

*** 　　緣化度牒¶
伏以靑蚨千緡不待跨揚州之鶴白綾三尺要須獲西狩之麟¶
口頭雖不敢道有此夤緣命裏那堪又帶這般題目雲龍風虎¶
信乎會合良時星鶡霞魚好箇淸閑道士知音纔出手好事便¶
臨頭¶

*** 　　會眞堂疏語¶　　道友徃來不知其幾數間破壁饘粥全無以此話頭問諸¶　　好道者結緣則箇¶
絶粒休糧總是作家伎兩虛心實腹要還他本分生行楹頽柱¶
傾奈厯嵗涉時之浸久香寒火冷致旁風上雨之交攻斬新請¶
<pb:CK-KZ_JY185_06p041b>¶
箇風月主人依舊續此雲水故事一盂圓玉粒十觔細銀條待¶
哺張頤那得會吞霞吸露揮毫落紙不無望喝水成氷¶

*** 　　給誥語¶
桑田成海海成田一刹那堪又百年撥轉頂門關捩子阿誰不¶
是大羅仙所以道風中之燭水上之萍㟁上之藤井邊之樹石¶
邊之火電畔之光須要未雨徹桑莫待臨渴掘井且如今辰齋¶
官某人等向眼耳鼻舌身意那邊囘首從道經師眞玄神妙處¶
知音建瓊函玉笥之筵命星弁霞裾之侣盡天地化作鬱羅聖¶
境這些兒又是龍漢元年燈燦龍膏移下楚天之星斗香焚牛¶
首熏成越嶺之烟雲非止於一天二天乃至無量天中天花鼓¶
<pb:CK-KZ_JY185_06p042a>¶
舞可於此從劫至劫及於河沙劫裏福果豐隆雖然有是津梁¶
又作麽生證據遂特起誥示諸仁者此是萬聖千賢眼目可爲¶
三空四梵階梯其素牋凝碧落之雲其玄牝結紫霄之篆畢竟¶
分付一句作麽生道日裏有烏月有兔水中看虎火中龍他年¶
騎鶴乘風上直到蓬萊第一峰¶

** 　書¶

*** 　　謝張紫陽書¶
玉蟾稽首百拜上覆祖師天台悟眞先生紫陽眞人張君門下¶
卽日伏以入春風雨萬象翠寒恭惟水草谷神天丁左右龍精¶
溢體火候冲寂滿室金花歸根復命嘗聞天下無二道聖人無¶
<pb:CK-KZ_JY185_06p042b>¶
兩心道之大不可得而形容若形容此道則空寂虛無妙湛淵¶
默也心之廣不可得而比喻若比喻此心則淸靜靈明冲和温¶
粹也會萬化而歸一道則天下皆自化而萬物皆自如也會有¶
爲而歸一心則聖人自無爲而百爲自無著也推此心而與道¶
合此心卽道也體此道而與心會此道卽心也道融於心心融¶
於道也心外無別道道外無別物也所以天地本未嘗乾坤而¶
萬物自乾坤耳日月本未嘗離坎而萬物自離坎耳緬維我道¶
祖太上老君曉天下以此道明聖人以此心此道之在天下不¶
容以物物不容以化化故凡物物化化之理在天下而不在此¶
道也此道如如也以此心而會此道可也此心之在聖人不容¶
<pb:CK-KZ_JY185_06p043a>¶
以知知不容以識識故凡知知識識之理在聖人而不在此心¶
也此心如如也以此道而會之此心可也道此道以脉此心心¶
此心而髓此道吾亦不知孰爲道孰爲心也但見恍恍惚惚杳¶
杳冥冥似物非物似象非象以耳聽之則眼開以眼視之則耳¶
見吾恐此而名之曰陰陽之髓混沌之精虛空之根太極之蒂¶
也前輩不知强名曰道以今觀之虹喚虹作螮蝀也玉指玉作¶
碔砆也此而非金丹乎今夫知金丹之妙也夫何用泥象之安¶
爐著相而造鼎謂如黃芽白雪非可見之黃芽白雪神水華池¶
非可用之神水華池喻之爲鉛精汞髓比之爲金精木液何處¶
烹偃月之爐何處煉朱砂之鼎知此則曰日烏月兔也天馬地¶
<pb:CK-KZ_JY185_06p043b>¶
牛也乾坤本無離坎之用離坎亦無乾坤之體紅鉛黑汞非龍¶
虎交媾之物乎白金黑錫非龜蛇交合之象乎二八九三皆陰¶
陽之異義斤銖兩數乃混沌之餘事要之配合而調和抽添而¶
運用故此藥物非金石草木之料此火候非年月日時之數父¶
母未生以前儘有無窮活路身心不動以後復有無極眞機昨¶
以夙緣針芥枯骨更生久侍師旁幸沾法乳謂夫修煉金丹之¶
旨採藥物於不動之中行火候於無爲之内以神氣之所沐浴¶
以形神之所配匹然後知心中有無限藥材而身中自有無限¶
火符如是而悟之爲丹如是而修之謂道鑿石以求玉淘砂以¶
取金煉形以養神明心以合道皆一意也所謂鉛中取水銀砂¶
<pb:CK-KZ_JY185_06p044a>¶
中取汞之旨也依而行之則夫歡婦合以此理而質之儒書則¶
一也以此理而質之佛典則一也所以天下無二道也天之道¶
旣無二理而聖人之心豈兩用耶形中以神爲君神乃形之命¶
也神中以性爲極性乃神之命也自形中之神以入神中之性¶
此謂之歸根復命也斯道甚明矣此心不惑矣如七返九還之¶
秘世所不傳夫七返九還者乃返本還元之義也十數九數者¶
乃陽數也人但能心中無心念中無念純淸絶點謂之純陽當¶
此之時三尸消滅六賊乞降身外有身猶未奇特虛空粉碎方¶
露全身也流俗淺識末學凡夫夫豈知元始天尊與天仙地仙¶
日日採藥用而不停藥物愈採而無窮也又豈知山河大地與¶
<pb:CK-KZ_JY185_06p044b>¶
蠢動含靈時時行火候而無暫火候愈行而不歇也只此火候¶
與藥物順之則凡逆之則聖古語有云五行顚倒大地七寶五¶
行順行法界火坑此義也先師泥丸先生翠虛眞人出於祖師¶
毗陵和尙薛君之門而毗陵一線實是祖師杏林先生石君所¶
傳也石君承襲紫陽祖師之道以今日單傳而觀則曩者天台¶
一夜西華之夢無非後世蒙福萬靈幸甚耶頃年泥丸師挈至¶
霍童洞天焚香端拜杏林祖毗陵祖極荷呼撫身持耳以還愈¶
增守雌抱一之意昨到武夷見馬自然口述諄諭出示寶翰凡¶
四百言字字藥石叨感愛育甘露洒心毛骨豁然比因沙道昭¶
久居支提兹來渠以嬰兒離母之故欲到靑城山省覲偶緣道¶
<pb:CK-KZ_JY185_06p045a>¶
過石燕洞遂發一念附此尺書但述金丹大藥之體如此至於¶
蕉花春風之機梧枝秋雨之秘碧潭之夜月靑山之暮雲似此¶
深妙莫敢顯露也以有天機之故祖師一點頭杏林毗陵泥丸¶
三師想參鶴翼自愧仙凡路隔何日温養事畢飛神御氣參陪¶
飛舄之下以備呼鸞喚鶴之役臨紙不勝依戀涕落筆端恍失¶
所措敢乞泛紫筏駕丹梯儲積金砂垂手羣蠢不備¶

*** 　　謝仙師寄書詞¶
夫金丹者採二八兩之藥結三百日之胎心上工夫不在吞津¶
嚥氣先天造化要須聚氣凝神若要行持須憑口訣至簡至易¶
非色非空無中養就嬰兒陰内煉成陽氣使金公生擒活虎令¶
<pb:CK-KZ_JY185_06p045b>¶
姹女獨駕赤龍乾夫坤婦而媒假黃婆離女坎男而結成赤子¶
一爐火熖煉虛空化作微塵萬頃冰壼照世界大如黍米神歸¶
四大卽龜蛇交合之時氣八四肢是烏兔鬱羅之處玉葫蘆迸¶
出黃金之液金菡蓞開成白玉之花正當風冷月明時誰會山¶
靑水綠意聖師口口厯代心心卽一言貫穿萬卷仙經但片餉¶
工夫無窮逸樂先明三五一行九陽眞火以煉之後至萬百千¶
到嬰兒寶物則成矣銀山鐵壁一錐直下打開金鎖玉關舉步¶
自然無礙見萬里是無塵之境作千年永不死之人海變桑田¶
我在逍遙遊之境衣磨劫石同歸無何有之鄕玉蟾宿志未囘¶
初誠宿恪自嗟蒲柳之質幾近桑榆之年老頰猶紅知有神仙¶
<pb:CK-KZ_JY185_06p046a>¶
之分嫩鬚甫黑始歸道德之源嘆古人六十四嵗將謂休得先¶
聖八十一章來受用拊膺落涕緘口捫心從來作用功勞捕風¶
捉影此日虛無訣法點鐵成金恭惟聖師泥丸翁翠虛眞人拓¶
世英雄補天手段心傳雲雨深深旨手握雷霆赫赫權顧玉蟾¶
三代感師恩十年侍眞馭說刀圭於癸酉秋月之夕盡歸於乙¶
亥春雨之天終身懷大寶於杳冥永劫守玄珠之淸淨先覺詔¶
後覺已銘感於心傳彼時因此時愈不忘於道念忽承鶴使擲¶
示鸞牋戒回會於武夷有身還被阻將殞軀於龍虎無翅可飛行¶
雨卧風餐奔歸侍下且此山瞻斗仰甚切愚衷擢犀角磨象牙¶
當效行持之力攀龍鱗附鳳翼願參翀舉之雲先貢菲詞少申¶
<pb:CK-KZ_JY185_06p046b>¶
素志匪伊聽譴感激何言大宋丙子閏七月二十四日鶴奴白¶
玉蟾焚香稽首再拜¶

** 　贊¶

*** 　　第一代祖師正一靜應眞君諱道陵字輔漢¶
雲錦山前煉大丹六天魔魅骨毛寒一從飛鶴歸玄省烟雨瀟¶
瀟玉局壇¶

*** 　　第二代嗣師諱衡字靈眞¶
光和初戴大丹成有甚工夫事漢靈夜半玉輿飛紫露春風春¶
雨滿陽平¶

*** 　　第三代係師諱魯字公期¶
<pb:CK-KZ_JY185_06p047a>¶
笑把銅章尹漢中隱山斗米顯神功魏兵四畔臨河㟁彈指波¶
心萬丈峰¶

*** 　　第四代諱滋字元微¶
鄱陽策杖抵巖巓舊有丹爐鎖暮烟今古一雙龍虎石侍郞仙¶
去是何年¶

*** 　　第五代諱昭字道融¶
數千里外露陽神丹竈灰寒經紫雲兩虎歸林人不見數枝茵¶
草鶴穿墳¶

*** 　　第六代諱椒字德馨¶
丹書玉札隱琅函雲幾飛空鶴幾驂告別門人歸去後夜來素¶
<pb:CK-KZ_JY185_06p047b>¶
月落寒潭¶

*** 　　第七代諱仲囘字德昌¶
當年辟穀煉仙丹召雨呼雷譬似閑四海有人膺寶籙笑㩦笻¶
去鶴鳴山¶

*** 　　第八代諱迴字彥昭¶
丹篆纔書泣鬼神年踰九十脫紅塵至今巖上結盧駿夜半鳳¶
凰棲玉筠¶

*** 　　第九代諱符字德信¶
上饒山水甲江南一錫橫飛欲結庵忽遇至人烟靄外歸來無¶
語隱松巖¶
<pb:CK-KZ_JY185_06p048a>¶

*** 　　第十代諱子祥字麟伯¶
滿室神光夜欲闌靈丹吐出掌中看當時鶴唳隹城外空有霓¶
裳掩玉棺¶

*** 　　第十一代諱通字仲達¶
閉戸凝神四十年靑鸞赤璽策雲軒瓊棺數月金軀冷滿室天¶
香酬一樽¶

*** 　　第十二代諱仲常字德潤¶
鶴書曾詔赴宸京歸作分形化影人昨夜飲酣曾吐酒醒來又¶
薄罋頭春¶

*** 　　第十三代諱光字德昭¶
<pb:CK-KZ_JY185_06p048b>¶
幾年辟穀學飛行撞破秋空一點靑纔到暮林風月夜洞天隱¶
隱步虛聲¶

*** 　　第十四代諱慈正字子明¶
丹鼎能乾活水銀舉家一念贍貧民空中動破雲韶樂白鶴飛¶
來風雨春¶

*** 　　第十五代諱高字士龍¶
丹臺一點玉髯翁千古天師張士龍招弄谿山詩技巧吐呑風¶
月酒神通¶

*** 　　第十六代諱應韶字治鳳¶
一畝閑雲獨自耕草蘆寂寂誦黃庭又言辟穀歸山後月夜時¶
<pb:CK-KZ_JY185_06p049a>¶
聞鐵笛聲¶

*** 　　第十七代諱順字仲孚¶
貴溪一尉隱家山靜結芽蘆三兩間九十嵗時尸解日時人猶¶
見是童顏¶

*** 　　第十八代諱士元字仲良¶
神水華池養白鴉玉爐進火結丹砂仙家妙用無人識頃刻能¶
開桃李花¶

*** 　　第十九代諱修字德眞¶
玉局瑤篇龍鳳文三光開度士如雲翻身踏著蓬萊路浴罷焚¶
香自入墳¶
<pb:CK-KZ_JY185_06p049b>¶

*** 　　第二十代諶字堅德¶
吸乾酒海一須臾冠冕元壇百嵗餘不食人間烟火氣能傳天¶
上電花書¶

*** 　　第二十一代諱秉字温甫¶
入腹金龜夢正疑琳房初誕謫仙兒丹傳祖印百來嵗執面歸¶
仙地震時¶

*** 　　第二十二代諱善字元長¶
參遍名山謁洞天相逢卻是活神仙歸來喚骨囘陽日屈指人¶
間九十年¶

*** 　　第二十三代諱季文字仲歸¶
<pb:CK-KZ_JY185_06p050a>¶
玉盂呪水起波雲筆下雷聲泣鬼神龍虎山前山後問先生活¶
盡幾多人¶

*** 　　第二十四代諱正隨字寶神¶
人在犂鋤烟水鄉結茅高卧小松岡勅封眞靜先生號一卷仙¶
經一炷香¶

*** 　　第二十五代諱乾曜¶
橫握鏌鋣入洞天洞天漠漠掩寒烟仁宗親問金丹訣笑指斜¶
陽噪亂蟬¶

*** 　　第二十六代諱嗣宗¶
朱砂鼎裏煉金晶默禱天星入紫冥月落半山半井水猿聲驚¶
<pb:CK-KZ_JY185_06p050b>¶
斷滿天星¶

*** 　　第二十七代諱象中字拱辰¶
仁皇恩賜紫衣時方是寍馨七嵗兒閑把洞章歌一闋不知鸞¶
鶴滿天飛¶

*** 　　第二十八代諱敦復字延之¶
棘圍戰罷笑歸來一寸功名心已灰白鶴何年歸洞府夕陽影¶
裏野猿哀¶

*** 　　第二十九代諱景端字子仙¶
當年仙去鶴巢空萬壑千崕夕照紅人在丹邱玄圃外蕭蕭松¶
桂夜來風¶
<pb:CK-KZ_JY185_06p051a>¶

*** 　　第三十代諱繼先字遵正¶
築著成都人性劉丹成蛻跡入羅浮瓊樓數紙御書在虛靜先¶
生已掉頭¶

*** 　　第三十一代諱時修字朝英¶
是箇淸都一散郞凝神聚氣煉丹陽片雲孤鶴無蹤跡半夜風¶
寒萬里霜¶

*** 　　第三十二代諱守眞字遵一¶
鶴頭龜腮骨已仙星壇長嘯誦瓊篇自從闕下歸仙後一枕淸¶
風幾萬年¶

*** 　　知宫王琳甫贊銘¶
<pb:CK-KZ_JY185_06p051b>¶
萱堂一枕兮紅光入懷龍巖虎石兮瑞氣結神胎北帝眞人兮¶
幹箕統魁丙(子生蘭)亭褉日兮虛星落庭槐丙(子一屬北帝也又况北辰生日槐木乃¶
虛危之精生)而神靈兮珠庭日角烟髯威肅兮電眼閃爍髫齔善詞¶
翰兮心宇該博方寸晞慕兮片雲孤鶴靑衿蛻體兮琳宫遇師¶
模九天降雨露兮皮冠而羽裾瓊宫振玉梵兮聲太虛厯(職衰白蕊)¶
殿圖籍兮綠軸丹書次(嘗掌籍冲煉)白鉛花兮紅爐點雪谷神無象¶
兮碧潭秋月函丈二席兮價聞上闕副(之宫事砭)愚斷陋兮誨語飛¶
瓊屑袖裏靑蛇兮春外之靑銅踏破鐵鞋兮養素於竹宫參(謁洞府¶
歸於太一兩)階饒舌兮御前享天爵御(前符水法師筆)下吼雷霆兮鉢内藏¶
蛟龍長歌歸故山兮古松寒菊羣參蚋聚醯兮薰眾生飦粥勉(領¶
<pb:CK-KZ_JY185_06p052a>¶
宫盟飛)罡化訣兮正一天心法視微聽冲兮靈寶中盟籙霞衿珠¶
佩兮秉圭視玄壇蔬(爨法籙靑)鈎黑鑖花兮落紙鬼膽寒玄域中興¶
兮扶頺起墜三界稽首兮萬神生懽含眞而宅仙兮僝陶鳩樟¶
藻稅橫龍樓兮花磚砌蚖[土*寺]修(造殿宇御)賜蒲獸兮晨夕奮瓊音百¶
度復舉兮宗綱崛起死讚骨行兮質俚而不文紅顏皓齒兮甲¶
子一周春時(六十嵗兩)髩生黑絲兮人言四句許金丹已𤍠兮鸞鶴¶
天上人天上人兮自號曰拙菴笑傲乎三華兮諸方已罷參所¶
居乃三華殿博山飛冷蛇之篆兮啟瑤笥而誦琅函橫羽扇㟁¶
綸巾兮塵尾發淸談淸談之時有方外客至而歌之曰¶
靑布衲碧藜笻詩吟白芍藥曲唱紫芙蓉一局著殘人事醒七¶
<pb:CK-KZ_JY185_06p052b>¶
弦彈破世間空時乎泛一葉於滄海之外時乎飛片羽於虛空¶
之中鉄笛橫吹老龍泣金樽一倒琪花紅孤猨㬘嘯月淡露滴¶
秋風雲錦溪深碧無底天蒼山秀緣不窮白鶴卧占眠牛草丹¶
鵲飛上棲鴉松眞人一聲長笑於蓬萊之東靑童囘首指道神¶
仙中之最雄¶

*** 　　讚管轄陳君綠雲先生之像¶
曕師之神寒空片月知師之心紅爐點雪聞師之德氷淸玉潔¶
見師之跡霜炎氷𤍠師之一言斬釘截鉄師之一行殺人見血¶
風月情懷松筠志節道法陸沈玄徒瓦裂師領郡檄雷轟電掣¶
冠冕洞宫興大施設輪輿梗楠陶埏坯甈麗以粉奐飾以藻楶¶
<pb:CK-KZ_JY185_06p053a>¶
不逾年間滄江貫折度五神足霞裙森列方有綸緖閈閭洽悅¶
胡爲雲鶴掩歸帝闕溪山失翠猨鳥悽切散詞玉祠柏子香爇¶
追慕替詢使人哽咽¶

*** 　　虛靜先生贊¶
七返還丹阿誰無先生歸去誰識渠時人要見眞虛靖北斗西¶
邊一點如¶

*** 　　塑朱文公遺像¶
天地棺日月葬夫子何之梁木壞太山頺哲人萎矣兩楹之夢¶
旣往一唯之妙不傅竹簡生塵杏壇已草嗟文公七十一䙫玉¶
潔氷淸空武夷三十六峰猨啼鶴唳弦管之聲猶在耳藻火之¶
<pb:CK-KZ_JY185_06p053b>¶
像賴何人仰之彌高鑽之彌堅聽之不聞視之不見恍兮有象¶
未喪斯文惟正心誠意者知欲存神索至者說¶

*** 　　讚文公遺像¶
皇極墜地公歸於天武夷松竹落日鳴蟬¶

*** 　　高祖聖師天台紫陽眞人贊(姓張諱伯端字平叔一名用成)¶
元豐一皂吏三番遭配𥛬空餘悟眞篇帶些鉛汞氣¶

*** 　　曾祖聖師眞一還源眞人贊(姓石諱泰字得之)¶
杏林驛雪之夕老師張弟子石凛凛淸風生八極那些兒消一¶
滴¶

*** 　　師祖雞足紫賢眞人讚(俗姓薛諱式字道原一名道光)¶
<pb:CK-KZ_JY185_06p054a>¶
秃頭儉相做盡模樣張平叔若不再來石得之不成信向你卽¶
是道光和尙¶

*** 　　先師翠虛泥丸眞人贊(姓陳諱楠字南木)¶
惠州是生緣嘉州是得遇漳州走落水潭州没去處¶

*** 　　先生自贊¶
千古蓬頭跣足一生服氣餐霞笑指武夷山下白雲深處吾家¶

*** 　　李伯陽贊¶
道是太乙元君又是河上丈人𣺌𣺌太淸之境巍然道德之身¶

*** 　　沖虛侍宸王文卿像贊¶
醉持鐵尺呌風雷玉帝綸言召雨囘到得人間無鬼蜮依然長¶
<pb:CK-KZ_JY185_06p054b>¶
嘯八西臺¶

*** 　　天師侍晨追封妙濟眞人林靈素像贊¶
大宋天師林侍晨飛罡躡紀召風霆四十五年人事足中秋歸¶
去月三更¶

*** 　　許旌陽贊¶
魯傳諶母煉丹訣夜夜西山採明月壺裏滿盛烏兔精劍尖尚¶
帶蛟龍血一自旌陽縣歸來拔宅騰空入金闕但留仵道八百¶
年未教他喫東華雪¶

*** 　　黃風子贊¶
先生不狂是詩狂先生不顚是酒顚顚顚狂狂人不識歸去靑¶
<pb:CK-KZ_JY185_06p055a>¶
城今幾年曾將詩酒瞞人眼不是酒仙與詩仙只是箇黃顚¶

*** 　　許紫冲求眞容贊¶
虎已伏龍已降獮猴不復窺六窗萬籟無聲秋夜靜一輪明月¶
照西江¶
廬山之下繡谷之中一江夜月萬壑松風此意誰能悉岳陽城¶
外松¶

*** 　　種桃齋冩神贊¶
南海瓊山子香山居士孫習文不若陸賈習武不如孫臏八千¶
餘里琴劔二十一年水雲偶過廬山之下痛飮蟾溪之濵縱然¶
畫得十分似何似天邊月一輪¶
<pb:CK-KZ_JY185_06p055b>¶

*** 　　周伯神喜神贊¶
方丈老仙客寸心水一滴雙臉紅朱砂兩眼點黑漆([阝*出])白鬚撫¶
掌笑呵呵白鶴一去無人識¶

*** 　　倪梅窗喜神贊¶
燕頷虎頭古班超龍章鳳姿晉嵇康高人心地本無象風淸月¶
冷月梅窗¶

*** 　　頤菴喜神贊¶
江月射雙眼巖雲飛兩眉自是上饒一圃和氣點化自家方寸¶
眞機能落筆作泣鬼神之詩能坐石下爛柯之棋千人萬人曕¶
禮不已笑騎白鹿獨步天墀¶
<pb:CK-KZ_JY185_06p056a>¶

*** 　　𥛬軒眞贊¶
骨氣已神仙玄圃挺生賢面上四時春心次一壺天人皆就法¶
門棟梁上踔他光景我道𥛬軒高士志趣飄然若也未知涯涘¶
爲君指出言詮丹成若未歸蓬島且結溪山風月緣¶

*** 　　潘龍游喜神贊¶
龍章鳳姿旣非嵇叔夜燕頷虎頸又非班定遠機鳴籟動聽其¶
自然虛心何物何增何損花滿一壺春色好半斑頓露與人看¶

*** 　　薛直嵗喜神贊¶
和風滿面紫芝春雙臉常如酒半醺法籙把除符劵柄宗門立¶
盡棟梁勳鳳冠夜戴瓊林月鶴氅朝披玉洞雲自是神仙眞氣¶
<pb:CK-KZ_JY185_06p056b>¶
象多生曾是薛眞君¶

*** 　　郭信叔喜神贊¶
萬丈崕頭立一梯百丈竿頭垂一手綿團褁鉄雲包月麒麟海¶
裏翻筋斗囘天拓地立教門斬新氣槩鼎乾坤倪王人指碧溪¶
水盡是渠儂無盡恩誰乎冲靖之上足郭信叔者也¶

*** 　　醉作觀音像仍爲書贊¶
柳絮多頭緖桃花好面皮夫是之謂誰東海比邱尼頂載彌陀¶
呈醜拙手持楊柳惹塵埃縱饒八得三摩地當甚街頭破草鞋¶
花紅柳緑菩提相燕語鶯啼般若宗更去普陀山上覔雲濤烟¶
浪捲天風¶
<pb:CK-KZ_JY185_06p057a>¶

*** 　　布袋和尙贊¶
布袋包盡太虛空拄杖擊破三千界世界若還擊得碎拄杖何¶
止如許大若言包得太虛空虛空卻在布袋外何如偏愛此等¶
物常與小兒作一隊問世人會不會奪了他拄杖搶了他布袋¶
打殺許多小孩兒看他彌勒何能解彌勒撫掌笑呵呵明月淸¶
風無罣礙等到龍華三會時依前有一彌勒在¶

*** 　　穢跡贊¶
寶杵動時天地黑鐶鈴震處鬼神驚釋迦臨入湼槃日六慾天¶
中現此身現此身無邊際大圓鏡中點檢看箇箇三頭并六臂¶

*** 　　戲作黑竹二本贈鶴林因爲之贊¶
<pb:CK-KZ_JY185_06p057b>¶
新梢凝翠落照餘紅亂鴉噪罷葉葉淸風(風筠)¶
一枝嫩綠數葉老蒼夜半月明淸露瀼瀼(露篠)¶
¶	
<pb:CK-KZ_JY185_07p001a>¶
@fw1重刋道藏輯要¶

* 　瓊琯眞人集¶
宋海南白玉蟾著¶

** 　傳¶

*** 　　旌陽許眞君傳¶
眞君姓許氏名遜字敬之曾祖琰祖玉父肅世爲許昌人高節¶
不仕頴陽由之後也父漢末避地於豫章之南昌因家焉吳赤¶
烏二年已未母夫人夢金鳳啣珠墜於掌中玩而吞之及覺腹¶
動因是有娠而生眞君焉勾曲山遠遊君邁護軍長史穆皆眞¶
君再從昆弟也眞君生而頴悟姿容秀偉少小通疎與物無忤¶
<pb:CK-KZ_JY185_07p001b>¶
嘗從獵射一麂鹿中之子墮鹿母猶顧䑛之未竟而斃固感悟¶
卽折棄弓矢尅意爲學博通經史明天文地理厯律五行䜟緯¶
之書尤嗜神仙修煉之術頗臻其妙聞西安吳猛得至人丁義¶
神方乃往師之悉傳其秘遂與郭璞訪名山求善地爲棲眞之¶
所得西山之陽逍遙山金氏宅遂徙居之(今逍遙福地王夀萬夀宮是也金氏見爲¶
神後有傳)日以修煉爲事(今有丹井藥臼存焉)不求聞達鄕黨化其孝友交遊¶
服其德義嘗有售鐵燈檠者因夜燃燈見有漆剝處視之金也¶
翌日訪金還之人有餽遺苟非其義一介不取郡舉孝亷不就¶
朝廷屢加禮命不得已乃取太康元年起爲蜀郡旌陽縣令時¶
年四十二視事之初誡吏胥去貪鄙除煩細脫囚縶悉開喻以¶
<pb:CK-KZ_JY185_07p002a>¶
道吏民悅服咸願自新發摘如神吏不敢欺其聽訟必先教以¶
忠孝慈仁忍愼勤儉近賢遠奸去貪戢暴具載文誠言甚詳悉¶
復患百里之遠難於戸曉乃擇秀民之有德望與耆老之可語¶
者委之勸率故爭競之風日銷久而至於無訟先是嵗饑民無¶
以輸租郡邑繩以法率多流移眞君乃以靈丹點瓦礫爲金令¶
人濳瘞於縣圃一日籍民之未輸者咸造於庭詰責之使服力¶
役於後圃民攫地得金得以輸納遂悉安堵隣境流民慕其德¶
惠來依附者甚眾遂至戸口增衍屬嵗大疫死者十七八眞人¶
以所授神方拯治之符咒所及登時而愈至於沈疴之疾無不¶
痊者傳聞他郡病民相繼而至者日且千計於是標竹於郭外¶
<pb:CK-KZ_JY185_07p002b>¶
十里之江置符水於其中俾就其下而飮之皆瘥其倬耄嬴疾¶
不能自至者汲歸飮之亦獲痊安蜀民爲謠曰人無盗竊吏無¶
奸欺我君活人病無能爲其後江左之民亦來汲水於旌陽眞¶
君乃咒水一器置符其中令持歸置之江濱亦植竹以標其所¶
俾病者飮之江左之民亦良愈今號蜀江(故名錦水今屬瑞州高安縣)眞君¶
任旌陽旣久知晉室將亂乃棄官東歸(旌陽縣屬漢州眞君飛昇之後詔攺爲德陽表¶
眞君之德及民也尋移縣治於西偏面以故圯爲觀今號旌陽觀)蜀民感其德化無計借留所¶
在立生祠家傳畫像敬事如神明焉啟行之日臝糧而送者蔽¶
野有至千里始還者有隨至其宅願服役而不返者乃於宅東¶
之隙地結茷以居狀如營壘多攺氏族以從眞君之姓故號許¶
<pb:CK-KZ_JY185_07p003a>¶
家營焉其遺愛及民有如此者眞君嘗至新吳憇下柏林忽有¶
女童五人各持寶劍來獻眞君異而受之(其地今爲植林觀)旣而偕至¶
眞君之第惟日擊劍自娛人莫能測眞君識其劍仙也常禮遇¶
之卒獲神劍之用(眞君飛昇之後遂揷於手植柏之下因號柏樹仙童)旣而與吳君游於¶
嵩陽聞鎭江府丹陽縣黃堂靖有女師諶姆多道術遂同往致¶
敬叩以道妙姆曰君等皆夙禀靈骨仙名在天然昔孝悌王自¶
上淸下降化度人世示陳孝道初降兖州曲阜縣蘭公家謂公¶
曰後晉代當有神仙許遜傳吾此道是爲全眞之長留下金丹¶
寶經銅符鐵劵令公授吾使掌之以俟子積有年矣吾復受孝¶
道明王之法亦以孝爲本子今來矣吾當授子乃擇日登壇依¶
<pb:CK-KZ_JY185_07p003b>¶
科明授闡明孝道示戒丁甯出銅符鐵劵金丹寶經並正一斬¶
邪之法三五飛步之術諸階秘訣悉以傳付許君(今淨明法五雷法之類皆¶
姆所授也)顧謂吳君曰君昔以神方爲許君之師今孝道明王之道¶
獨許君得傳君當返師之也况玉皇元譜君位元郡御史許君¶
位高明大使總領仙籍品秩相遼人所生十二辰配十二國之¶
分許君玄枵之野於辰爲子統攝十二分野君領星紀之邦於¶
辰爲丑耳自今宜以許君爲長也二君禮謝訖辭行眞君方心¶
期每嵗必來謁姆姆覺之曰子勿來吾卽還帝鄕矣因取香茆¶
一根南望擲之曰子歸認落處立吾祠嵗秋一至足矣二君還¶
首訪飛茆之跡尋於所居之南四十餘里得之已叢生矣遂建¶
<pb:CK-KZ_JY185_07p004a>¶
祠宇亦以黃堂名之(今號崇眞觀)每嵗仲秋之三日必往朝謁焉初¶
眞君往訪飛茆路傍見陂水淸徹爲之少憇曰憇眞靖(今淸波林憇眞¶
觀是也)又見鄕民盛烹宰以祀神且相詫曰祭不腆則神怒降禍¶
矣眞君曰怪祟敢爾耶夜宿於逆旅召風雷伐之拔其林木明¶
日告其里人曰妖祉已驅毋用祭也又見負擔遠汲者滿道求¶
甘泉甚亟乃以杖剌社前涸澤出泉以濟之雖旱不竭(今人澤村紫陽¶
淸石井也)明日登山巓指山腰之泉鏬曰是有異物藏焉後將爲孽¶
遂立壇靖以鎭之(今每嵗朝諶師必憇於此號龍城觀)乃渡小蜀江(今名黃湖口)抵江¶
宇之肆主人宋氏雖貧而迎接甚敬眞君戲畫一松子其壁而¶
去其家卽日市利加倍後江漲隄潰市舍俱漂惟松壁不壞(今名¶
<pb:CK-KZ_JY185_07p004b>¶
松湖市宋氏見廟食於其地)眞君嘗煉神丹於艾城之黃龍山山湫有蛟魅¶
護爲淵藪輙作洪水欲漂丹室眞君遣神兵擒之釘於石壁(今有¶
釘蛟石猶在山)丹成祭於幕阜葛仙公石室遂至修川愛其湍急而味¶
堅乃取神劍磨於澗傍之石(今在修川海山梦人處其鳳立觀以表聖跡今號旌陽觀)尋渡¶
水登秀峰(今號旌陽山)爲壇於峰頂以酬謝聖帝乃服仙丹吳君居¶
近焉(峰南有仙村曰吳仙觀卽眞君故居也)遂造吳老之宅過西安縣(今分甯也)縣社¶
伯出謁眞君詰其地分有妖物爲民害者其神匿之眞君行過¶
一小廟廟神(其神姓毛兄弟五人今號司祐廟者在縣東四百步)迎告曰此有蛟孽害民¶
知仙君來故往鄂渚藏避矣後將復還願爲斯民除之眞君如¶
其言躡跡追之至鄂渚路傍逢三老人(今三王廟是也)詢其蛟孽所在¶
<pb:CK-KZ_JY185_07p005a>¶
皆指曰見伏於前橋下(今號伏龍橋)眞君至橋側仗劍叱之蛟驚奔¶
入大江匿於淵(今號龍穴下)乃勅吏兵驅之蛟從上流奔出遂誅之¶
(今號上龍口)眞君怒西安社伯之不職銅其祠門止民享祀(今分甯縣城隍¶
廟正門常閉開則邑有火灾况師正從偏戸出入居民祭祀者亦少)令祀小廟(今封川祐侯廟食甚盛亦多靈感)¶
已而還郡城眞君曰此地水陸衝要人物繁夥豈無分合得仙¶
之人試以丹數粒雜他藥貨之令其信緣而取旣而贖者雖多¶
竟無一人遇者眞君吁嘆以世間仙才之難得也眞君聞新吳¶
有蛟爲孽因持劍捕逐之(故所經由處曰龍泉觀今攺名仙遊)蛟懼竄入溪穴(至今¶
號曰藏溪)眞君乃以巨石書符及作鎭蛟文以禁之(鎭蛟文石尙存今爲僧院曰延¶
眞旁建觀亦曰延眞在泰薪縣西百十里)時海昬之上遼有巨蛇據山爲穴吐氣成¶
<pb:CK-KZ_JY185_07p005b>¶
雲亘四十里人畜在其氣中者卽被吸吞無得免者江湖舟船¶
亦遭覆溺大爲民害眞君聞之乃登北嶺之巓驗之(今赤鳥觀之東曰會¶
仙峰卽其地也)果見毒氣漲空眞君愍斯民之罹其害乃集弟子將往¶
誅之初入其界遠近居民三百餘人知眞君道法競來告愬求¶
哀甚切眞君曰世運周流當斯厄會生民遭際今吾之此來正¶
爲是事當爲汝曹除之吾誓不與此妖俱生也有頃羣弟子至¶
亦同勸請眞君曰須時至乃可於是卓劍於地默禱於天良久¶
飛泉湧出俄有赤烏飛過眞君曰可矣(其地爲候時觀後改赤烏觀今爲夀聖又爲廣¶
福本朝道士萬中行有詩云昔有長蛇性毒威旌陽曾此俟誅夷洞中仙子方姑會天上靈宮爲報時符使怒飛陵谷口劍星¶
交下鬼神悲一千年後巳興廢可惜陰功無盡期張天覺亦有卓劍泉詩云卓劍遽成巖下井時時搖動日中烏海昏妖孽今¶
<pb:CK-KZ_JY185_07p006a>¶
除盡餘澤猶存七靖圖)遂前至蛇所仗劍布氣蛇懼入穴乃飛符召海昬¶
社伯驅之不能出復召南昌社公助之(其符落於縣東因建觀號符容今名太和)蛇¶
出穴舉首高十餘丈目若火炬吐毒衝天鄕民咸鼓譟相助是¶
時眞君肅命風雷指呼神兵以攝服之使不得動吳君乃飛步¶
路其首以劍劈其顙蛇始低伏弟子施岑甘戰等引劍揮之蛇¶
腹裂有小蛇自腹中出長數丈甘君欲斬之眞君曰彼未爲害¶
不可爲誅小蛇懼而奔行六七里聞鼓譟聲猶返聽而顧其母¶
(今地名有蛇子倦千里所)羣弟子請追而戮之眞君曰此蛇五百年後若爲¶
民害吾當復出誅之以吾壇前松柏爲驗其枝覆壇拂地乃其¶
時也又預䜟云吾仙去後一千二百四十年間豫章之境五陵¶
<pb:CK-KZ_JY185_07p006b>¶
之内當出地仙八百人其師出於豫章大揚吾教郡江心忽生¶
沙洲掩過井口者是其時也(事見松沙記豫章我方■云走沙豫章江西岸石預之上■卽城相¶
對潘情■有望龍■詩云五陵無限人宻視松沙記龍沙雖■■■■■■異昔時遊半作桑麻地地形帶■■■■■■■¶
云)此時小蛇若爲害彼八百人自當誅之苟無害於物亦不可¶
誅也蛇子遂得入江建(昌縣蛇子港是異處有廟在新建縣吳城江甚靈本朝封靈順照應安濟惠澤王¶
俗呼曰小龍廟大)蛇旣死其骨聚而成洲今(號卽骨洲眞)君入海昬經行之¶
處皆留壇井凡六處通候時之地爲七其勢布若斗星之狀蓋¶
以鎭弭後患七(靖者謂進化靖節奏靖丹符靖華表靖紫陽靖霍陽靖列眞靖今皆爲宮觀或爲寺院官舍復)¶
至邑之西北見山泉淸洌乃投符其中與民療疾其効亦比蜀¶
江今(號靈水臺巨)蟒旣誅妖血污劍於是磨洗之且削石以試其鋒¶
<pb:CK-KZ_JY185_07p007a>¶
今(建昌縣有磨劍池試劍右告)其徒曰大蛇除滅蛟精未誅彼物通靈必知¶
吾有除害意恐其伺隙潰郡城吾歸郡乎戰岑二子者從我焉¶
時永嘉六年也眞君道術高妙著聞遠邇求爲弟子者數百人¶
郤之不可得乃化炭爲美婦人夜散羣弟子處以試之明且閱¶
之其不爲所染汚者唯十人耳卽異時上昇諸高弟也自是凡¶
周遊江湖誅蛟斬蛇無不從焉餘多自愧而去今(建昌縣西津名炭婦市立觀¶
曰光明觀眞)君乃與甘施二君歸郡周覽城邑適有一少年美風度¶
衣冠甚偉通謁自稱姓愼禮貌勤恪應對㨗給遂告去眞君謂¶
弟子曰適者非人老蛟之精故來見試也體貌雖是而腥風襲¶
人吾故愚之庶盡得其醜類耳迹其所之乃在江滸化爲黃牛¶
<pb:CK-KZ_JY185_07p007b>¶
卧郡城沙磧之上今(名黃牛洲眞)君乃翦紙化爲黑牛閗之令施岑¶
濳持劍往候其閗酣卽揮之施君一揮中其股牛奔入城南之¶
井中井(名橫泉今在上藍寺東南角牆掩井口故亦號蛟井眞)君遣符吏尋其蹤乃知直¶
至長沙於賈誼井中出化爲人卽入賈玉史君之家先是蛟精¶
嘗慕玉之女美化爲一少年謁之玉大愛其才許妻其女因厚¶
賂玉之親信皆稱譽焉遂成婚居數嵗生二子嘗以春夏之交¶
孑然而出周遊江湖若營賈者至秋則乘巨舸重載而歸所資¶
皆寶貨蓋乘春夏大水覆舟所獲也是秋徒還紿玉云財貨爲¶
盗所刦且傷左股玉舉家嘆惋求醫療之眞君乃爲醫士謁玉¶
玉喜召其婿出求醫蛟精覺之懼不敢出玉自起召之眞君隨¶
<pb:CK-KZ_JY185_07p008a>¶
至其堂厲聲叱曰江湖蛟精害物非一吾尋踪至此豈容逃遁¶
速出速出蛟精計窮乃見本形蜿蜒堂下爲吏兵所誅眞君以¶
法水噀其二子亦皆爲小蛟併誅之賈女亦幾變形其父母爲¶
哀求眞君給以神符故得不變眞君謂玉曰蛟精所居其下卽¶
水今君舍下深不踰尺皆洪波也可速徙居毋自陷禍玉舉家¶
駭惶遷居高原其地不日陷爲淵潭深不可測今(長沙温潭是也眞)君¶
復還豫章而蛟之餘黨甚盛慮眞君誅之心不自安乃化爲人¶
散遊城市訪眞君弟子詭言曰僕家長安積世崇善遠聞賢師¶
許君有神劍願聞其功弟子語之曰吾師神劍指天天裂指地¶
地折指星辰則失度指江河則逆流萬邪莫可當神聖之寶也¶
<pb:CK-KZ_JY185_07p008b>¶
又曰抑有不能傷者乎弟子戲之曰惟不能傷東瓜葫蘆耳蛟¶
以爲誠然繼而盡化其屬爲葫蘆東瓜連枝帶蔓浮泛滿江擬¶
流出境眞君晨興覺妖氣甚盛乃顧江中見蛟精所化卽以劍¶
授施岑使履水斬之黨屬茹連悉無憔類江流爲之變色眞君¶
曰此地蛟螭所穴不有以鎭之後且復出爲患人不能制也乃¶
役鬼神於牙城南井鑄鐵爲柱出井外數尺下施八索鉤鎖地¶
脉今(延眞宮是也祝)之曰鐵柱若亞其妖再興吾當復出鐵柱若正其¶
妖永除由是水妖屏跡城邑無虞復慮後世奸雄妄作故因鐵¶
柱以爲䜟記有地勝人心善應不出姦雄縱有興謀者終須不¶
到頭之言眞君之慮後世也深有如此者次年眞君以蛟蜃之¶
<pb:CK-KZ_JY185_07p009a>¶
屬有散入鄱陽潯陽界者慮其復還乃周行江湖以殄滅之至¶
岧嶤山頂有蛟湖三所其孔穴透大江通饒信眞君誅其蛟魅¶
立玉陽府靖以鎭之更立大城府靖靖(傍有大潭深不可測且多蛟螭眞君盡滅之惟一¶
蛟冺迹走故立此靖以斷絕之又)鑄鐵符鎭鄱陽湖口杜其所入之路今(在湖口縣由¶
■石之江中鑄)鐵蓋覆廬陵元潭制其所藏之藪仍以鐵符鎭之今¶
(飛符嶺有觀號崇眞留)一劍在焉其(劍長尺咫似玉石而又似鈎鐵人不敢識明)年永(嘉七年也復)¶
遊長沙遂至昭陽縣明年至郴衡諸郡所至皆爲民馘毒除害¶
乃還豫章前後凡立府靖十餘所皆所以鎭郡邑避凶災也明¶
帝太甯二年大將軍王敦字(處仲舉)兵内向次於于湖眞君與吳¶
君同往上謁冀說止之時郭璞先在幕府乃因璞與俱見處仲¶
<pb:CK-KZ_JY185_07p009b>¶
喜延之飮而問曰予夢以一木破天君等以爲何如眞君曰非¶
佳兆也吳君曰木上破天未字也公其未可妄動處仲色變令¶
璞舉之璞曰無成處仲不悅曰予夀幾何璞曰公若舉事禍將¶
不久若還武昌則夀未可量也處仲怒曰君夀幾何璞曰夀盡¶
今日日中處仲大怒今武士擒璞斬之洞(仙傅荅璞已預報家人偹送終之具在行刑¶
之所命卽交逸仍側兩松間後三日南州市人見璞實其服茆偏與相識聞諸處仲故又不信開棺無尸乃尸解也今爲水府¶
仙伯眞)君乃舉杯擲起化爲白鴿飛繞梁棟處仲一舉目已失二¶
君所在處仲意敗處(仲兵敗還武昌而死卒有解尸之刑二)君還至金陵欲賃舟¶
至豫章而船上告以乏操舟者眞君曰爾等但瞑目安坐切毋¶
覘視吾自爲爾駕之乃召二龍挾舟而行經池陽以印印西岸¶
<pb:CK-KZ_JY185_07p010a>¶
之巖壁辟水怪今(印文舟)漸以淩空俄過廬山頂至紫霄峰金闕¶
涓涓君欲遊洞中故其舟稍低抺林稍戞戞有聲舟人不能忍¶
乃竊窺之忽然舍舟於層岫之上折桅於深澗之下桅(皆爲■■■號鐵¶
船峰并桅在■■爲斷石也■眞)君謂舟人曰汝不聽吾言將何所歸乎舟人¶
拜求濟度眞君教以服餌靈章遂得辟穀不死盡隱於此山後(但¶
伊█江█████山████████████████████少年長██████████████二)¶
君乃各乘一龍分水陸還會於北嶺之天寶洞遂歸舊隱日與¶
弟子講究眞詮數十年間不復以時意關意惟精修至道作醉¶
思仙之歌及著八寶垂訓曰忠孝亷謹寬裕容忍忠則不欺孝¶
則不悖亷而罔貪謹而勿失修身如此可以成德寬則得眾裕¶
<pb:CK-KZ_JY185_07p010b>¶
然有餘容而翕受忍則安舒接人以禮怨咎滌除凡我法子動¶
靜勤篤念茲在茲當守其獨有爽厥心三官考戮鄕黨化之皆¶
遷善遠罪孝弟興行平時出處隨機應物不異常人但所居之¶
處鳴鶴飛翔景雲旋遶而已自東晉亂離江左頻擾眞君所居¶
環百餘里盗賊不入閭里晏安年穀屢登人無災害其福被生¶
靈人莫知其所以然也至孝武帝甯康二年甲戌眞君年一百¶
三十六嵗八月朔旦有雲仗自天而下二仙乘輦導從甚都降¶
於眞君之庭眞君降階迎拜二仙日奉玉皇命賜予詔眞君俯¶
伏以聽乃宣詔曰上詔學仙童子許遜卿在多刦之前積修至¶
道勤苦悉備經傳緯愈深萬法千門罔不師厯救災拔難除害¶
<pb:CK-KZ_JY185_07p011a>¶
盪妖功濟生靈名高玉籍眾眞推仰宜有甄昇可授九州都仙¶
太史兼高明太使賜紫彩羽袍瓊旌寶節玉膏金丹各一合詔¶
至奉行眞君再拜登階受詔一仙曰余乃玉眞上公崔子文一¶
仙曰余乃元眞天卿瑕邱仲言畢揖眞君坐吿以沖舉之日遂¶
乘雲車而去眞君乃召門弟子與鄕曲耆老諭以行期自此朝¶
夕會於眞君之第日設晏飮共敘惜別且教以行善立功以致¶
神仙之旨著靈劍子等書又與十一弟子各爲五言二韻勸誡¶
詩十首以遺世及以大功如意丹方傳眾弟子之不與上昇者¶
此方卽丁義神方中一也其訣必先擇日齋戒設位醮十八種¶
藥之神然後書符逐味誦咒而修合之其治眾疾如意而愈是¶
<pb:CK-KZ_JY185_07p011b>¶
月望日大營齋會遍召里人長少畢集至日中遙聞音樂之聲¶
祥雲彌望須臾漸至會所羽蓋龍車從官兵衞仙童綵女前後¶
導從紅霞紫氣舒布還繞前二詔使又至眞君降階拜迎二仙¶
復宣詔曰上詔學仙童子許遜脫子前世貪殺匿不祀先祖之¶
罪錄子今生咒水行符治病罰惡馘毒之功已仰濳山司命官¶
傳金丹於下界閉債封形迴子身乃家口厨宅百好歸三天子¶
急淨穢背上淩空左大力天子與流金火鈴照辟中黃無或散¶
慢告行仍封遠祖由玉虛僕射曾祖琰太微兵衞大夫先祖玉¶
太極祀業錄籍典者父肅中嶽仙官賜所居宅曰仙曹左府玉¶
眞上公曰卿門弟子雖眾惟六人合從行餘各自有超舉之日¶
<pb:CK-KZ_JY185_07p012a>¶
不得偕往也乃揖眞君昇龍車命陳勳時荷持册前導馬廣曾¶
亨驂御黃仁賢與其父族侍從盻烈與母部從仙眷四十二口¶
同時昇舉雞犬亦隨逐飛昇其不與昇門弟子號泣振天眞君¶
曰仙凢有路汝等但能遵行孝道利物濟民何患無報耶乃留¶
下修行鐘一口并一石函謂之曰世變時遷卽爲陳迹矣聊以¶
此爲異時之記有僕許大者與其妻市米於西嶺聞眞君將飛¶
昇卽奔馳而赴行忙車覆遺米於地米皆復生今(地名爲覆車岡生米鎭比)¶
至哀泣求從行眞君以其分未應仙乃授以地仙之術夫婦皆¶
隱於西山其(詳見後干先姓錄仙)仗旣舉有頃墜下藥臼車轂各一又墜¶
一雞籠於宅之東南十里餘舊(名雜禍靖今作崇元觀并)鼠枚枚墮地雖拖¶
<pb:CK-KZ_JY185_07p012b>¶
腸而不死意其嘗得竊食仙藥也後人或有見之者必爲瑞應¶
焉仙駕飛空向遠望之不可見惟祥雲彩霞彌漫山谷百里之¶
内異香芬馥經月不散初眞君迴自旌陽奉蜀錦爲傳道質信¶
於諶母繼製以爲殿帷至是忽飛來周遊旋遶於故宅之上竟¶
日復飛入雲霄後(置觀欲以遊帷爲名初)眞君與郭璞尋眞選勝至宜春¶
棲梧山王長史之子朔迎眞君居西亭久之謂朔曰吾視子可¶
傳吾術乃宻授仙方復云此居山川秀麗兼有靈泉出於道南¶
蔚封洞天俯臨表水宜爲道院朔從之眞君乃書一■■天(篆██靖完¶
也字)於壁而去飛昇之日雲軿過其上遣二靑衣下吿朔以被¶
玉皇詔命因來別子朔洎闔家瞻拜行慶眞君俯告曰子之仙¶
<pb:CK-KZ_JY185_07p013a>¶
骨未充但可延年乃飛仙茆一根授朔曰此茆味異植於茲地¶
久服長生甘能養肉辛能養節苦能養氣醎能養骨滑能養膚¶
酸能養筋宜和苦酒服之必效言訖而別自後王族如言服餌¶
各夀百齡焉今(臨江軍玉虛觀卽其地仙茆有焉眞)君所從遊者百餘人其功¶
行無出者通吳君十有一人¶

*** 　　許眞君後傳¶
眞君飛昇之後里人與眞君之族孫簡就其地立祠以所遺詩¶
一百二十首寫竹簡之上載之巨筒令人探取以決休咎名曰¶
聖籤其鐘車函臼並寶藏於祠後(攺祠爲觀因錦帷以命名曰遊帷蜀)旌陽之民¶
競賫金帛負磚甓來甃壇井以報德各鐫姓名其上蜀(民傳緣敗官修蓋¶
<pb:CK-KZ_JY185_07p013b>¶
始徹去之今間有存隋)煬帝時焚修中輟觀亦尋廢至唐永湻中八師胡¶
惠超重興建之明皇尤加夤奉本朝　太宗　真宗　仁宗皆¶
賜御書眞宗又遣中使賜香燭花旛旌節舞偶攺賜額曰玉隆¶
取度人經大釋玉隆騰騰天之義也仍禁名山樵採蠲租賦之¶
敷分復置官提舉爲優異老臣之地　徽宗皇帝降玉册上尊¶
號醮告詞文維政和二年太嵗壬辰五月丁巳朔十七日癸酉¶
皇帝御(名謹)遣入内内侍省内殿程可請道士三七人於洪州¶
玉隆觀建道場七晝夜罷散日設醮一座三百六十分位上啟¶
神功妙濟眞君伏以至神無像雖莫能名成德在人姑從所示¶
式褒顯蹟肇薦徽稱冀享褒崇永綏福地御(名無)任誠惶誠恐¶
<pb:CK-KZ_JY185_07p014a>¶
懇禱之至謹詞¶
　　御降眞君册誥表文¶
臣御(名祗)奉　高眞肇揚顯跡仰太霄之在望拔霞星以申䖍¶
美利所加旣作黎民之福純熙夾被更延景厯之昌臣(無)任精¶
䖍激切之至謹奉表奏告以聞臣御(名誠)惶誠恐頓首頓首謹¶
言¶
玉册文曰維政和二年嵗次壬辰五月丁巳朔十七日癸酉皇¶
帝再拜言曰天眷用懋寵綏四方爰有至眞克相上帝烜威赫¶
德錫羡降康而名號弗宣曷彰報典迺召有司考循秘牒發揮¶
遺懿垂示無窮恭維眞君躬据元圖宻庸妙契繇魏迄晉嗣休¶
<pb:CK-KZ_JY185_07p014b>¶
炳靈貶乏蠲痾一方攸賴翦妖馘毒三氣獲分肆膺諶姆之符¶
榮啟都仙之籍超昇璇極載祀緬邈廟像屹崇風烈如在矧炎¶
暉之有赫方皇運之郅隆薦降嘉祥聿彰幽贊禬禳響答民物¶
阜甯宜極徽稱以昭嚴奉謹遣朝奉大夫充集賢殿修撰知洪¶
州軍州管幹學事兼管内勸農使充江南西路兵馬鈴轄護軍¶
賜紫金魚袋王勇上尊號曰　神功妙濟眞君洪惟降鑒誕受¶
丕章佑我無疆保茲景命俾緝熙於純嘏用敷錫於羣倫謹言¶
政和六年改觀爲宮仍加萬夀二字除甲乙爲十方六年五月¶
一日辰時御前降到荀字號不下司文字付禮部朕因看書於¶
崇政殿恍然似夢見東華門北有一道士戴九華冠披綘章服¶
<pb:CK-KZ_JY185_07p015a>¶
左右童子持劍紼皆靑衣後有二使者綵衣道裝捧印杖前至¶
丹墀起簡揖朕攀左龍尾上殿朕疑非人間道士因問卿是何¶
人不召而至道士對曰吾爲許旌陽權掌九天司職上帝詔往¶
案察西懼耶國經目故國觀見妖氣故來相訪朕請坐而問曰¶
此患爲何答曰湖南湖北三十六萬絹網入水此實小龍爲害¶
蓋先朝不合封此子爲王當永嘉之戮自拆母腹而奔走未及¶
害人因而赦之今乃輙爲國家之患俟吾還當有處分不令處¶
於江淮間矣朕夢中謝之復問曰朕患安息瘡諸藥不能愈眞¶
君有藥否卽取小瓢子傾藥一粒如綠豆大呵呪抺於瘡上覺¶
如流酥灌體入骨淸涼遂揖而去行數步復回顧曰吾獘舍久¶
<pb:CK-KZ_JY185_07p015b>¶
已寥落願聖皇舉眼一看爲幸朕豁然而覺不數日有司奏到¶
果然絹網盡數被風濤覆沒卽取圖經考之見洪州分甯縣梅¶
山有許氏陽磨劍之地詔畫像如夢中所見者賜上淸儲祥宮¶
尋依道錄院奏謂於三淸殿後造許眞君行宮再降手詔命中¶
大夫謝景仁下分甯縣同令佐以係省官錢新換氏陽觀仍賜¶
詔書一道前去本觀收掌遇天甯節卽撥放童行一人仍命採¶
訪許眞君別有遺跡去處如未有觀卽勒本屬取官錢建造如¶
有宮觀屋宇損壞卽如法修換無常住卽撥近便僧寺堪好莊¶
田入觀供辦務令嚴謹主者施行數月後復夢眞君回如初謝¶
上曰分甯乃昔經行之處重勞建造吾十地西山遺跡俱存但¶
<pb:CK-KZ_JY185_07p016a>¶
居宇隘陋不足副四京瞻視幸陛下一修整之耳上寤卽詔洪¶
州攺修玉隆萬夀宮仍降圖本依西京崇福宮例鼎新蓋造賜¶
眞君像一軀及銅鑄香鑪花缾燭臺鐘磬之具御書門殿二額¶
凡爲大殿六小殿十二三廊七門五閣前後三面壁繪眞君出¶
處功行之迹後殿奉安玉册其上建閣寶藏三詔御書兩廡複¶
壁繪仙仗出入之儀環以牆垣由牆之西盻眞人之故居建道¶
院以安道眾建炎中金人㓂江左欲火宮庭俄而水自楹桷間¶
出火不能爇虜酋大驚乃書壁云金國龍虎上將軍來獻忠被¶
授元帥府上畔都統大軍屆茲遍觀聖像裝嚴華麗不敢焚毁¶
時天會八年正月初二日記聖觀想知悉寫畢戢兵而去此(壁近頽¶
<pb:CK-KZ_JY185_07p016b>¶
方慢其守紹)興二十八年賜御書十軸今寶之以鎭福庭焉凡眞君¶
之所遺物皆有神物守之不可觸犯殿前手植柏其榮悴常兆¶
宮之盛衰翦以煎湯無疾不療丹井舊有神龍出沒胡洞眞君¶
始置符石以鎭之鐵柱唐嚴譔作州牧心頗不信嘗令發掘俄¶
迅雷烈風江波泛溢城郭震動譔懼叩頭悔謝久之而後止又¶
强取眞君修行鐘置之僧寺擊之聲啞如土木疑道流以術禁¶
之遂加囚繫欲置於刑譔忽坐寐爲神人叱責將斷其首驚覺¶
遂釋道流送鐘還宮至五季亂一夕飛去莫知所之車轂州牧¶
徐登欲見之令取至府猶未及觀卽夕飛還皇朝猶在金人入¶
宼尋失之石函雖有竅縫而不可閉唐張善安竊據洪州强鑿¶
<pb:CK-KZ_JY185_07p017a>¶
開之其蓋内丹書字云五百年後狂賊張善安開之善安懼磨¶
洗其字終不能滅遂藏其蓋止留函底今(與藥石俱存焉)三朝　宸翰¶
及眞君玉册金人入宼之後不知所存焉眞君垂迹遍於江左¶
湖南北之境因而爲觀府爲壇靖者不可勝計或散在山林湖¶
海絕有異處如龍沙測之磨劍池池上沙壁立略不湮塞新建¶
縣之嘆早湖水蛭至多以粒藥投之其蛭永絕至今名藥湖松¶
湖市之旅邸眞君常少憇至今其家無蚊蚋豐城縣之桫針洞¶
蛟入其中以杉木楔之至今不朽奉新縣之藏溪蛟藏其中以¶
劍劈裂溪傍巨石書符以鎭之今(鎭蛟石碣尙在靖)安縣有劉仙姑名¶
懿眞年數百嵗貌若童子諶姆嘗稱之眞君往見則已飛昇矣¶
<pb:CK-KZ_JY185_07p017b>¶
遂留實木華車遺之車因風飄舉三日而下因名其觀曰華車¶
觀碑碣猶在今號棲霞觀此類莫克殫舉每嵗季夏諸鄕士庶¶
各備香花鼓樂旗幟就寢殿迎請眞君小像望幸其鄕土隨願¶
祈禳以蠲除旱蝗先期數日率眾社首以爪果酌献於前殿名¶
曰割爪預告迎請之期也眞君之像凡六唯前殿與寢殿未嘗¶
動餘皆隨意迎請六旬之間迎請周徧洪瑞之境八十一鄕之¶
人乃同詣宮醮謝曰黃中齊黃(中齊式眞君所流傳也七)月二十八日仙駕¶
登宮左之五龍岡禁辟蛇虎自古以然謂之禁壇故遠近祈禳¶
之人晝夜往還絕無蛇虎之患仲秋號淨月自朔旦開宮受四¶
方行香禱賽薦獻先自府州始州(府具香燭酒幣詞疏遣衙吏馳獻遠)邇之人扶¶
<pb:CK-KZ_JY185_07p018a>¶
老㩦幼肩輿乘騎肩摩於路且有商賈百貨之通財奇能異伎¶
之逞巧以至茶坊酒爐食肆旅邸相續於十餘里之間駢於關¶
市終月乃已常以淨月之三日仙仗往黃堂觀謁諶姆前一夕¶
隆殿宿齋南亷次日昧爽啟行少息於憇眞觀晚宿紫陽靖次¶
日早登龍城壇渡小蜀江初眞君尋飛茆時嘗渡此江以錢二¶
百勞舟人舟人請益不已欲需一千眞君從之旣登岸舟人持¶
錢歸二環耳餘皆楮鏹始驚訝知其神人至今仙駕經由舟人¶
止覔二環不敢過求也臨午至黃堂朝謁諶姆鄕之善士咸集¶
陳宴享之禮明日復留終日初六日早由西路以還宮中每以¶
中秋修慶上昇齋先一日建醮次日黃君來觀黃君眞君之婿¶
<pb:CK-KZ_JY185_07p018b>¶
也其行多由間道明旦末至宮五里曰候陂有享曰著衣觀黃¶
君更衣之所也宮中具威儀迎入端門舊(有門對正殿曰黃間門也初)朝於¶
前殿分賓主禮次日享禮畢降殿憇於西廡挨暮西還而宮東¶
之市肆商賈居民必邀遊街以求利市競爭牽挽幾至龍岡橋¶
乃囘俗云姑丈所至則市利依合每試有驗故也每三嵗上元¶
後一日眞君仙仗往瑞陽存問黃君曰西撫上元日禺中先迎¶
置前殿陳齋羞三獻之禮詰朝乃行初出東門卽南過望仙橋¶
經荗埇入黃姑巷次至安里迂入元都壇少憇壇(在廟側舊有觀今名次)¶
登師姑嶺入元仙靖尋出驛路再迂入小路二里許至朱塘觀¶
供近(地有養鴉重子皋舊名生塘觀復)出大路至暗山頭遂至三十里舖此(有凡七¶
<pb:CK-KZ_JY185_07p019a>¶
供從)者午食乃渡九岡九滔過龍陂橋抵祥符屬(高爰歸舊名祈仙觀瑞)¶
人多出城迎謁號曰接仙眞君降輿與黃君宴於前殿十七日¶
復受享禮主首侍從仙駕者乃詣從殿酌獻於許氏仙姑自(湻熙戊¶
申嵗始也次)日未五皷而返此(一處凡六供士)庶焚香迎謁者以千數凡所¶
經由聚落人民男女長幼動數百人焚香作禮化錢設供至有¶
感激悲號者每仙駕出入主首必再拜送迎於大門之外至於¶
南朝西撫及州府迎請祈求必主首從行焉眞君乘龕輦白馬¶
金鳳於前導世(傳之有白馬之神廟食於眞君宅東半里今號白馬蟾眞君得道願充前驅也金鳳意其朱雀導¶
前之義或置於龕輦之項正合上有朱雀之義而世傳以應母之祥恐未必焉肩)輿之人調古歌一闋¶
齊聲唱和歌名黃鶴樓有著高冠綵帕者數對冠名綵樓二者¶
<pb:CK-KZ_JY185_07p019b>¶
甚古怪盡晉代之禮也(綵樓高二尺許上大下終竹給綵帛綵綵戴於首以帶■■下唐道士熊景還¶
詩云世事已歸唐■數仙歌■是晉鄕風姓唐人且■■■■■■■在而其詞■■■顯今於三章以補之其一曰眞君功¶
行滿三千帝詔渡空上九天雞犬也隨仙眷去至今聖迹尙依然其二曰眞君舍我俯千齡晨夕焚香叩杳冥唯願慈悲鬼下¶
土上乞將多福佑靈又其三曰道師諶姆住丹陽一葉飛茆著處香仙子不忘當日約年年一度謁黃堂)所由之路¶
橫斜曲直遵於古不可少易易之則有咎毎仙駕將出地分之¶
人競先闢舊逕立表以指其處蓋非眾人所常行之路也舊記¶
云昔愛女所行眞君躡蹤而往至黃君家爲留信宿乃由通道¶
而歸其尋飛茆亦多委曲尋訪故今南朝西廡並襲前迹所過¶
之地龕有輕重遲速安危晴雨之占肩輕步速安穩淸明爲地¶
分之福肩重步遲失撲陰雨爲地分之灾福則嵗稔人安災則¶
<pb:CK-KZ_JY185_07p020a>¶
人傷物厲唯西廡之行往欲雨寒還欲晴暖反是亦災仙駕每¶
行必衝早涉瞑履茆茨荆棘之地部從禱賽之人動逾數百然¶
從古未聞有傷其足者唯忌人畜生死厭穢凡香錢服用飮食¶
坐卧皆須避之否則先招非橫之禍後有迍蹇之災皆前人所¶
傳而今人(缺)¶

*** 　逍遥山羣仙傳¶

**** 　　吳君¶
吳君名猛字世雲濮陽人仕吳爲西安令因家焉(今分甯縣是也)性至¶
孝齠齔時夏月手不驅蚊懼其去已而嗜親也年四十得至人¶
丁義神方繼師南海太守鮑靚後得秘法吳黃龍中天降白雲¶
<pb:CK-KZ_JY185_07p020b>¶
符授之遂以道術大行於吳晉之間晉武帝時眞君從世雲傳¶
法世雲盡以秘要授之永嘉末杜㢰寇蜀攻䧟州縣眞君旣誅¶
大蛇世雲曰蛇是蜀精蛇死則杜㢰滅矣卒如其言嘗見暴風¶
大作書符擲屋上有靑鳥銜去風卽隨止或問其故答曰南湖¶
有舟遇此風中有一道士呼天求救故以此止之驗之果然西¶
安令于慶死已三日世雲曰令長數未盡當爲訟之於天遂臥¶
于屍傍數日與慶俱起慶弟著作郎寶感其異遂作搜神記行¶
於世嘗渡豫章江值風濤泛舟世雲以所執白羽扇畫水而渡¶
觀者駭異甯康二年眞君上昇世雲復還西安是年十月十五¶
日上帝命眞人周廣捧詔召世雲遂乘白鹿車與弟子四人白¶
<pb:CK-KZ_JY185_07p021a>¶
晝冲昇宅號紫雲府(今分甯縣吳仙村西平靖吳仙觀是也)政和二年五月准誥¶
封爲眞人詞曰洪都福地紫府列眞旣靈異之有聞豈褒崇之¶
無後以爾早學至道嘗悟秘言道化施行世稱慈父功行甫就¶
飛昇帝鄕大江之西尙存故宅凡禱輙應吾民是依錫之新封¶
用彰厥懿朕命惟允其鑒於茲可特封神烈眞人¶

**** 　　蜀川陳勳(廬陵周廣乃世族儒生)¶
勳字孝舉博學洽聞時魏遣鍾會鄧艾伐蜀劉禪降孝舉時尙¶
少已有出塵之志入靑城山師谷元子求度世之法繼聞眞君¶
在旌陽仁政及民走謁公庭願充書吏眞君嘉之付以吏職凡¶
表率軰流設化民俗撫字之術禆益爲多遂引於門弟子而託¶
<pb:CK-KZ_JY185_07p021b>¶
以腹心典司經籍守視藥爐眞君冲翥命執策導前焉昔玉隆¶
宮西廡有孝舉道院號承仙府手植巨栢一株其院面栢而居¶
政和二年誥封正特眞人其詞畧曰以爾蚤以誠懇師事道君¶
門人之中獨掌秘奥功行甫就執幢而昇大江之西儼有遺像¶
(首尾同吳君誥)¶

**** 　　周廣¶
廣字惠常大將軍瑜之後少好天文音律之學長通無爲淸淨¶
之教嘗與同志遊巴蜀雲臺山得漢天師驅斬精邪之法救民¶
疾苦聞眞君在旌陽徑詣公庭願備下執眞君納之令供侍杖¶
屨夙夜維勤遵行道法始終不怠還居私第左右無違乃就宅¶
<pb:CK-KZ_JY185_07p022a>¶
西百餘步間築室以居眞君飛舉惠常與曾興國同驂龍車宅¶
號仙詔府(唐保大中州牧周令公紹眞人爲祖修營其宅攺曰宣紀府有碑刻尙存焉今曰大虛觀)政和二¶
年封元通眞人其詞畧曰以爾早弃山宇師事仙君元化通神¶
能得其道功行甫就偕昇帝鄕大江之西儼有故迹(首尾同吳君誥)¶

**** 　　泗水曾亨(鉅鹿時荷皆黃冠上士)¶
亨字興國參之後也少爲道士天姿明敏博學多能修二天法¶
師之教逆知來物名山列嶽有路必通妙訣靈符無治不愈神¶
人孫登見之曰子骨秀神慧砥礪精勤必作霄外人矣子勉之¶
後隱居豫章之豐城聞眞君道譽投謁門下願侍巾几眞君雅¶
器重之神方秘訣無不備傳後驂龍車昇天今豐城縣眞陽觀¶
<pb:CK-KZ_JY185_07p022b>¶
是其遺迹政和二年誥封神惠眞人其詞畧曰以爾骨秀神慧¶
天稟殊姿師事仙君雅與道合功行甫就偕遊帝鄕大江之西¶
尙存壇井(首尾同吳君誥)¶

**** 　　時荷¶
荷字道陽少修道德之教入四明山遇神人教以胎息眾妙之¶
術用能卻寐絶粒役使鬼神驅除邪魅點化金土賙濟窮民民¶
受其賜聲聞遠近惠懷之世聞眞君孝道法盛行江左徒步踵¶
門願充弟子眞君納之授以秘訣復遣還山教導徒眾明帝詔¶
赴闕師問之堅不願留竟歸依栖眞君侍側甯康二年與陳孝¶
舉執册導從昇天有遺迹在豫章城號紫葢府今南昌㕔是也¶
<pb:CK-KZ_JY185_07p023a>¶
東海沐陽縣奉仙觀乃其舊隱政和二年封洪施眞人其詞畧¶
曰以爾系出東海世稱仙材能自得師以有洪施前驅龍節參¶
駕同昇大江之西尙存故宅(首尾同吳君誥)¶

**** 　　豐城甘戰(草澤布衣)¶
戰字伯武以孝行見推於鄕黨遭時亂離晦迹草澤喜神仙久¶
視之術聞眞君行孝道法除害利物遂造門懇請願備驅役眞¶
君異其材器可其所請至眞君上昇復付以金丹妙訣伯武後¶
居豐城布德行惠至陳大建元年正月十日亭午天詔下乃駕¶
麟車乘雲而去今(縣中諸駕■乃昔藏册之地其)故宅號華陽亭有飛簧觀爲¶
之奉祀政和二年封精行眞人其詞畧曰以爾幼躭道教同事¶
<pb:CK-KZ_JY185_07p023b>¶
仙君驅妖除邪厥功甚荗精行旣備昇遊帝鄕大江之西尙存¶
故宅(首尾同吳君誥)¶

**** 　　沛郡施岑(鄕關壯士)¶
岑字太玉祖朔仕吳因徙居九江赤烏縣太玉狀貌雄絶勇健¶
多力弓劔絶倫眞君初領徒誅海昬大蛇會鄕壯三百餘人來¶
助力太玉預焉致恭懇乞願充役者眞君納之與甘伯武常執¶
劔侍左右甯康二年十月二十八日晨見東方日中有一童子¶
乘綵雲執素策驅蒼虬降其所居宣帝玉詔遂御蒼虬乘雲而¶
去眞君宅東南二里間有壇曰紫玉府卽其所棲之地■嶺鎭¶
江千石上有觀(今須至德)爲太玉眺臺南昌之地亦有之皆所以眺¶
<pb:CK-KZ_JY185_07p024a>¶
望水妖也(俗稱鈎臺非也)政和二年封勇悟眞人其詞畧曰以爾性勇¶
而悟能自得師授以至言俾之入室神童捐妙飛昇帝鄕大江¶
之西故宅猶在(首尾同吳君誥)¶

**** 　　蘭陵彭抗(南昌眄烈鍾離嘉建城黃仁覽皆以懿戚久處師門)¶
抗字武陽舉孝亷仕晉累遷尙書左丞密修仙業以疾辭朝師¶
事眞君仍納愛女爲眞君子婦(舊以彭女爲夫人非也故老採爲子婦是也眞君懷帝永嘉末¶
化炭婦誅蛇而彭君在計其年已七十有六矣豈復親匹偶乎亦屢聞眞君夫人周氏今考學道讚有周女使答眄母問一篇¶
絶妙疑是夫人恪札故曰女史新藏經妹聖母非也)眞君念其恪誠應諸秘要纎悉付之¶
速遣還朝至穆帝永和二年致政南遊挈家居豫章城中再詣¶
門下朝夕扣問道益精進宋高祖永初二年(職方乘作義熙二年)八月二¶
<pb:CK-KZ_JY185_07p024b>¶
十四日舉家二十六口白日昇天(今都城宗華觀是也)政和二年封濳惠¶
眞人其詞畧曰以爾絶名去利潛默内修竭誠親師授以秘要¶
功行甫就飛昇帝鄕大江之西尙存故宅仙室靈壇儼有陳迹¶
(首尾同吳君誥)¶

**** 　　眄烈¶
烈字道微少孤事母以孝聞母葢眞君之姊也眞君凡二姊眄¶
母爲之孟(遺愛錄云南昌眄君烈鍾離君嘉皆眞君甥則眄母爲眞君姊信矣)眞君爲其孀居乃¶
築室於宅西數十步間俾居之故母子日聞道妙眞君毎出則¶
眄母代掌其家事仙賓隱客咸獲見之(胡天師石竈詞曰吾皆嘗到此則客於眄母)¶
母子並受玉皇詔部分仙眷昇天今牆西道院乃其舊居(號合儀府)¶
<pb:CK-KZ_JY185_07p025a>¶
政和二年誥封和靖眞人其詞畧曰以爾學眞君之道悟五練¶
之源惟性閑和動合大化卒與其母偕昇帝鄕大江之西尙存¶
故宅(首尾同吳君誥)¶

**** 　　鍾離嘉¶
嘉字公陽又字超太眞君仲姊之子少喪父母植性簡淡眞君¶
嘗嘆其有受道之姿乃授之神方能拯救付之妙訣能役逐眞¶
君昇天有金丹之賜是年十月十五日日中碧霞寶車自天來¶
迎公陽拜詔昇車而去新建象牙山西源是其所也有觀曰丹¶
陵石藥臼尙存號鍾王府政和二年誥封普惠眞人其詞畧曰¶
以爾持修煉之術善符禁之能普惠邇遐功行昭著眞君付訣¶
<pb:CK-KZ_JY185_07p025b>¶
昇遊帝鄕大江之西尙存故宅(首尾同吳君誥)¶

**** 　　黃仁覽¶
仁覽字紫庭父輔字萬石舉孝亷仕至御史紫庭神采英秀局¶
量凝遠眞君以女妻之盡得眞君之道任靑州從事單騎之官¶
留妻侍父母然每夜輙歸人莫得知一夕家僮報許氏院中夜¶
有笑語聲姑訉之許氏曰黃郎耳姑曰吾子從仕數千里安得¶
至此許氏曰彼已得仙道能頃刻千里戒在漏語故不敢令姑¶
知姑曰若然當使我見之是夕紫庭歸許氏告以故比明紫庭¶
不得已出謁父母曰仁也雖從宦遠鄕夜必濳歸膝下仙道秘¶
密不可泄言恐招譴累言訖取竹杖化爲靑龍乘之而去故萬¶
<pb:CK-KZ_JY185_07p026a>¶
石亦知仙道之足慕執弟子禮以事眞君唯紫庭二弟勇任不¶
檢日事遊畋雖父兄奉詔飛昇而二人尙在獵所自言性縱逸¶
不敢作仙任兄舉族人騰容我二人捕鹿紫庭嘆其賦分復折¶
草化鹿以止其妄心遂與父母三十二口乘雲而東從眞君仙¶
駕昇天二弟後隱於西山(今方岡廣俗呼黃朝四郎五郎是也)仙杖旣行雲間墜¶
下石毬藥車各一(瑞州高安縣祥符觀舊曰祈仙觀是其故居也)傍有許氏墜釵洲政¶
和二年誥封沖道眞人其詞畧曰以爾襲初平之慶禀非常之¶
姿師事道君洞該至妙功行甫就昇遊帝鄕大江之西尙存故¶
宅(首尾同吳君)¶
　仁覽父輔亦求爲眞君弟子眞君以其懿戚待以客禮故不¶
<pb:CK-KZ_JY185_07p026b>¶
　與十一人之數諸弟子受法皆許傳族壇靖各立府亭之名¶
　(其教大義曰府小義曰亭乃行持道法以人數多寡名之)¶

**** 　　蘭公¶
昔有異人姓蘭名期莫敢呼其名稱之曰蘭公初居於兖州曲¶
阜縣高平鄉九原里其家百餘口精修孝行致斗中眞人下降¶
其家自稱孝悌王衞𢎞康字伯中語蘭公曰始炁爲大道於日¶
中爲孝仙王元炁爲至道於月中爲孝道明王玄炁爲孝道於¶
斗中爲孝悌王夫孝至於天而日月爲之明孝至於地萬物爲¶
之生孝至於民王道爲之成吾於上淸以下託化人間示陳孝¶
悌之教後晉代當有眞仙許遜傳吾孝道之宗是爲眾仙之長¶
<pb:CK-KZ_JY185_07p027a>¶
因付蘭公秘言及金丹寶經銅符鐵劵令傳授丹陽黃堂靖女¶
眞諶姆且戒之曰將來有學仙者許遜汝當以此授之孝悌王¶
遂將蘭公遊於郊野道傍忽見有三古塜指以示蘭公此是汝¶
三生解化之迹其第一塜乃昔尸解所遺仙衣而已第二塜乃¶
太陰煉形形體已就今當起矣第三塜藏蛻骨耳宜移塜傍之¶
路勿令人物踐履也孝悌王言訖昇天蘭公乃榜示行人斷其¶
舊路人謂其妖妄擅移路逕執以詣官官吏拘公而詰其驗公¶
具以前事對官吏云必若妄言將加誅公曰吾言得之孝悌王¶
安得妄官吏遂引蘭公與地分對開其塜其第一塜果有黃衣¶
一領其第二塜見一人童顏弱質如睡初覺之狀第三塜見連¶
<pb:CK-KZ_JY185_07p027b>¶
環骨一具眾咸驚嘆吏乃持仙衣還獻府君府君著衣不能勝¶
還與蘭公公服之卽同塜中仙人合於一體竦身輕舉官吏悔¶
謝䖍懇拜問何時再降人間蘭公俯語之曰我自此或十日或¶
百日一降施行孝道以濟迷途其後吳都有十五嵗童子丹陽¶
三歲靈童並是眞仙之化身也將𢎞孝道之教以接合仙之士¶
焉¶

**** 　　諶姆¶
諶姆不知何許人也其字曰嬰嘗居金陵丹陽郡之黃堂潛修¶
至道忘其甲子耆老累世見之齒髮不衰容貌常少皆以諶姆¶
呼之謂其可爲人師也吳大帝時行丹陽市中忽遇一男子年¶
<pb:CK-KZ_JY185_07p028a>¶
可十四五叩頭再拜願爲義子諶姆吿曰汝旣長成須侍養所¶
生何得背其已親而事吾爲母旣非其類不合大道於是童子¶
跪謝而去又經旬月復過市中忽見孩兒年可三歲悲啼呼呌¶
莫知誰氏之子因遇諶姆執衣不捨告云我母何來惟願哀憫¶
諶母憐其無吿遂收居撫育漸向長成供侍甘旨晨昏不虧心¶
與道合行通神明聰慧過人博通經教天文地理百氏九流窮¶
幽極玄探微索奥年將弱冠諶姆謂之曰我修奉正道其來已¶
久汝以吾撫育暫此相因汝旣無天將何爲姓氏兒曰昔䝉天¶
眞授以靈章約爲孝道明王請以此爲名號可乎姆曰旣天眞¶
付授吾何敢違復議求婚兒跪母前說贊¶
<pb:CK-KZ_JY185_07p028b>¶
　我非世間人　上界高眞仙　今與母爲兒　乃是夙昔緣¶
　因得行孝道　度脫諸神仙　向前十五童　亦是我化身¶
　今已道氣圓　我將返吾眞　眞凡自殊趣　何爲議婚姻¶
　盍於黃堂壇　傳教付至人　母旣施吾教　三淸棲我神¶
諶母聞贊驚畏異常遂於黃堂建立壇靖嚴奉香火大闡孝道¶
明王之教明王吿姆修眞之訣曰母須高處玄壇疎絶異黨修¶
閑邱阜餌服陽和委鑒太虛靜夷玄圃若非無英寶帙黃老玉¶
書大洞眞經豁落七元太上隱玄之道不可偃息(一作輕葢)於流霞¶
之車(一作障)眷盻乎文昌之臺也得此道者九鳳齊鳴萬靈萃止¶
竦身御節八景浮空龍輿虎旂遊翔八方矣母宜寶之於是盡¶
<pb:CK-KZ_JY185_07p029a>¶
付妙訣兼授靈章已而辭母飛騰大空諶姆受託寶而秘之積¶
數十年人無知者至西晉之末許眞君遜吳眞君猛聞姆有道¶
遠詣丹陽求授道法姆知其名在圖籍應於神仙於是授以孝¶
道明王之教眞仙飛舉之宗及正一斬邪三五飛步之術仍以¶
蘭公所授孝悌王銅符鐵劵金丹寶經一遵元仙傳付許君仍¶
語二君玉皇玄譜仙籍品秩乃令許君以道次授吳君二君禮¶
謝將辭歸許君欲每歲來禮謁姆姆止之曰子勿來吾卽還帝¶
鄉矣乃取香茆一根南望擲之茆隨風飛去因謂曰子歸於所¶
居之南數十里認茆落處立吾祠嵗秋一至足矣語訖忽有雲¶
龍之駕來迎凌空而去今建豐豐城二縣之界有黃堂觀乃眞¶
<pb:CK-KZ_JY185_07p029b>¶
君訪丹陽黃堂壇所立祠每年八月三日朝謁諶母之所也¶

** 　附錄¶

*** 　　雜著¶

**** 　　松風集序¶
夫松風者天籟也松非有約於風風非有情於松適然相遇則¶
若嘶雲嘯月者使人聽之自有周情孔思存乎其中倐如鏘玉¶
佩忽如鳴瑤琴轉而爲洞簫緩而爲雲韶又其霏微瑟縮則如¶
寒食淸明之雨至澎湃喧豗則如楊瀾左蠡之浪起彼焉千枝¶
萬葉其爲一風所攝也如此而風之曉夜疾徐自不同而松之¶
所受也又如此寒響滿乎虛空淸音漲於崖谷其非天籟乎孰¶
<pb:CK-KZ_JY185_07p030a>¶
使之然哉惟其出於自然也非絲非竹故能換世人鄭衞之耳¶
耳與之化自不覺肝脾爲淸毛骨欲蛻飄飄然有乘雲御炁之¶
樂也此逸人白君玉蟾之詩汗漫成集而名之曰松風者以此¶
余持節憲江東之日嘗相契於廬山之陽及其祠廪也時過我¶
於苕溪之上比將漕指復爲此來又遂從容乎幔亭山水之間¶
談笑琳琅咳唾珠玉洒然若松風之冷而予所得於松風多矣¶
四方學者謂之紫淸先生云若曰薦有道舉逸民其李泌种放¶
之流也嘉定壬午春靑社譙令憲序¶

**** 　　紫元問道集序¶
讀韓昌黎桃源之句則起神仙𣺌茫之念讀白樂天海山之辭¶
<pb:CK-KZ_JY185_07p030b>¶
則起兜率歸去之思人心無根隨悟生智噫吾聞之神仙可以¶
學得不死可以力致非曰能之願學焉幼時業愛修仙鞭心於¶
茲不覺壬子又丁丑矣人間嵗月如許頭顱皮袋又安以頓哉¶
天貸其逢而於道有可聞之漸是年春遭遇¶
眞師海璚君姓白諱玉蟾或云海南人疑其家於襄沔也時又¶
蓬髮赤足以入㕓市時又靑巾野服以遊宫觀浮湛俗間人莫¶
識也自云一十有四矣三教之書靡所不究每與客語覺其典¶
故若泉湧然當世飽學者未之能也眞草隸篆心匠妙明琴棋¶
書畫間或玩世所與交者盡時髦世彥雖敬慕之者不可得親¶
隨身無片紙落筆滿四方踏遍江湖名滿天下其從之如毛也¶
<pb:CK-KZ_JY185_07p031a>¶
時人多見其囊中曾不蓄銖銅粒黍以自備或醉甚輙呼雷或¶
睡熟能飛章或喜或怒或笑或哭狀如不慧或亦出言與休咎¶
合觀其濟世利人之念汲汲也徹夜燒燭以坐鎭日拍欄以歌¶
晨亦不沐晝亦不炊經年置水火於無用稱其耳瞶目眵或對¶
客以牙宣爲辭未審厥旨也無酒亦醉睡醒亦昬諸方士夫刋¶
其文碑其言多矣今多嗔少歡與世甚相違故慕之而針芥歟¶
荷相授以九鼎金鉛砂汞之書太乙刀圭火符金液之訣紫霄¶
嘯命風霆之文元長自惟曩者獲罪於天失身墮世何以得此¶
誓糜軀以修之焉期不負所學矣謹集問酬警悟之一二以鋟¶
諸木使四海同志之士有所啟發也¶
<pb:CK-KZ_JY185_07p031b>¶
白君得之陳泥丸陳得於薛道光薛得於石泰石得於張平叔¶
張得於劉海蟾劉得於吕洞賓况人皆知其爲人而讀其書也¶
吾何贅以序哉紫元子留元長稽首再拜序¶

**** 　　廬山集序¶
嘗謂世之學仙者非羈困無聊之士放逸以自寛則年齡遲暮¶
之人僥倖於不死蓋未有春秋鼎盛功名方來而甘心淡泊翛¶
然爲方外之游者　瓊山先生以妙齡赴高科讀書種子宿世¶
培植根氣已絶常人百倍矣以其所學肆而爲文登金上玉直¶
餘事耳顧乃棄軒冕之貴而從冠褐之游捨鍾鼎之榮而嗜山¶
林之樂大還丹法獨得安爐立鼎之妙昔錢宣請謁希夷而麻¶
<pb:CK-KZ_JY185_07p032a>¶
衣熟視以爲無此分　先生超然風塵之表領悟翠虛不傳之¶
㫖亶謂有此分者龍虎鉛汞之說鹿卿固未之學然竊謂文章¶
以氣爲主尤不可以昬氣出之　先生噫笑涕唾皆爲文章下¶
筆輙數千言不假思索如元氣渾淪太虛中隨物賦春無一點¶
剪刻痕而曲盡其妙則所養者可知矣名章麗語流落人間有¶
志者會粹成書宜求當代大手筆以贊其美篇首之序乃以屬¶
陳人豈翅借聽於聾而已侯喜不識軒轅非世俗人而輙相與¶
論詩宜有石鼎之嘲鹿卿雖未見先生而讀其詩文則知非食¶
煙火人矣其敢違蒼蠅蚯蚓之誚所示巨編以淸靜心爇自然¶
香莊誦三復而云迪功南康軍軍學教授姚鹿卿序¶
<pb:CK-KZ_JY185_07p032b>¶

**** 　　跋修仙辨惑論序¶
先生姓白名玉蟾自號海南翁或號武夷翁未詳何處人也人¶
問之則言十嵗時師事陳泥丸九年學煉金液神丹九還七返¶
之道虛坎實離之術蓬頭赤足其右耳聾一衲百結辟穀斷葷¶
經年不浴終日握拳閉目或狂走或兀坐或鎭日酣睡或長夜¶
獨立或哭或笑狀如瘋顚性喜飮酒落魄不羈心通三教學貫¶
九流多覽佛書研究禪學參受大洞法籙奉行諸家大法獨於¶
雷法尤著驗焉嘗自稱玉府雷霆吏至於驅邪治疾之間汲汲¶
焉如拯饑溺舊有羣仙珠玉集乃先生著述丹訣也廣閩諸處¶
多有文集刋行偶來金華洞森一見如故人延歸蝸舍從容扣¶
<pb:CK-KZ_JY185_07p033a>¶
之始覺其方寸一點浩然發爲詞翰已無烟火氣一丈草書龍¶
蛇飛動詩章立成文不加點與森酬唱僅百餘篇已板行矣其¶
他處吟咏不可勝數及在羅浮山霍童山武夷山龍虎山天臺¶
山多遇異人頗著符瑞每所到處間有異應人有願學之者不¶
可得而與語獨自往來日行二三百里人見其蹤跡多疑張虛¶
靖卽其前身森汩没塵俗徒起敬慕及見修仙辨惑論披讀之¶
餘知先生骨已仙矣森晚節末路方銳意爲方外之游得此豈¶
非天賜耶嗟夫古仙心傳口授秘訣先生一旦形之毫楮坦然¶
明白使人人可曉畧無隱語灼知二地凡夫皆有仙分則先生¶
處心積慮有意度人與前賢不約而侔矣先生此去或隱於名¶
<pb:CK-KZ_JY185_07p033b>¶
山大澤之中或游於通都大邑之内後會又未知何日何地也¶
森遂將斯文鋟板傳之於世以成先生之志如先正司馬歐陽¶
吕富諸公往往密修神仙之學予二祖文忠文定嘗有龍鉛虎¶
汞水龍火虎之說葢前輩名公鉅儒致君澤民功成身退之後¶
未嘗不留意於此森願尾其後塵嘉定丙子中元日朝請郎主¶
管建甯府武夷山沖佑觀孏翁蘇森仲嚴述¶

**** 　　跋鶴林問道集¶
予少時聞内丹可學遍游海岳參訪師友莫有知者嘗讀趙彥¶
綱藝林集乃知太乙刀圭火符之正傳始自鍾呂默相付授呂¶
傳之劉海蟾劉傳之張平叔先鸞後鶴不曰無人朝海暮梧實¶
<pb:CK-KZ_JY185_07p034a>¶
難際遇今觀鶴林集由平叔而下石泰薛道光陳泥丸白玉蟾¶
燈燈相續吾鄕彭季益性理融明投機一言收功半晌集其問¶
答刋而成編以淑諸人用志廣且大矣嘉定丁丑臘日冲尙老¶
人黃庸子至書跋於後¶

**** 　　跋鶴林紫元問道集¶
海璚先生人耶仙耶世不得而知之也丙子嵗余於華陽道院¶
有一笑之適已而追從乎墨池筆塜間凡三數月莫能窺其際¶
今先生少憇無諸日偕鶴林紫元二眞士發揮玄閫朝夕問答¶
集以寄予誦之終日眞奇書也予別先生久矣時起暮雲春樹¶
之思輙神交氣合於華胥之國近有㩦夢蟾圖一卷惠予圖中¶
<pb:CK-KZ_JY185_07p034b>¶
具載孔毅甫元祐初年一夕夢月光斜照高巖中有物如蝦蟇¶
雪色旁立二道士手各持文書人吿之云此是上界眞人號娑¶
羅臺靑蓮白衣菩薩夢覺圖形事之湻熙間周益翁嘗刻以遺¶
臨江簡夀玉石湖居士賦詩以紀靈余得此圖始悟先生玉蟾¶
之號似非偶然者先生靈踪異跡在在聲聞其於佛老秘典及¶
人間所未見之書靡不該貫非自眞人菩薩地位中來儔克爾¶
余復怪先生雨巾風帽朝北海暮蒼梧所至戸屨雲集獨於二¶
君有不忍去豈圖中所載執經二道士也耶余非好爲附會者¶
以其事有足證因爲之書以附卷末云古武榮桂隱諸葛琰¶

**** 　　跋陳泥丸眞人翠虛篇¶
<pb:CK-KZ_JY185_07p035a>¶
余舅新廣東憲盤莊老人黃公庸自其少時足跡半天下喜與¶
方士高人遊得服餌長生之訣今逾七望八狀貌强健如壯年¶
每每道泥丸陳先生之名慨慕不可得而見余從旁竊識之嘉¶
定丙子余來金華海南白公比歲再遇邂逅輙彌日欵議論滚¶
滚無非發明其師之道平生出處甚悉蓋泥丸學者徒也神仙¶
之事𣺌茫恍惚不可控搏而傳記所載奇變萬狀同出一源若¶
泥丸者豈可不傳以補列仙之軼先生陳氏子諱楠字南木惠¶
州愽羅人以盤櫳篐桶爲業浮湛俗間人無知者一日作盤櫳¶
之偈曰終日盤櫳圓又圓中間一位土爲尊磨來磨去知多少¶
箇裏全無斧鑿痕篐桶之偈曰有漏教無漏如何水泄通旣能¶
<pb:CK-KZ_JY185_07p035b>¶
圓密了内外一眞空其言下超詣如此所得蓋不凡矣人以疾¶
苦撮土與之隨療而愈故俗呼泥丸先生其自號則翠虛翁也¶
西華眞人傳之張紫陽張傳之石翠玄石傳之薛紫賢薛傳之¶
陳翠虛得太乙刀圭火符秘訣景霄太雷琅書以雷法行於世¶
所至與人治鬼潮陽民家女苦狐厭狂易無度先生用雷符熏¶
狐魅殺之時被髮走日行四五百里鶉衣百結塵垢滿身喜食¶
蛇狗之肉終日爛醉莫測所如而濟人利物效驗有不可揜嘗¶
之蒼梧遇郡禱旱人憂暍死先生執鐵鞭下淵潭驅龍起須臾¶
陰雲四合雷雨交作境内沾足遂爲豐年過三山大義渡洪流¶
湍悍舟不敢行先生浮笠而濟行欽管道上遇羣盜拉殺瘞之¶
<pb:CK-KZ_JY185_07p036a>¶
後三日盜散復甦游長沙衝帥節執拘送邕州去數夕又囘長¶
沙矣中夜坐定或含水銀越宿吐視已成白金乞與其徒不顧¶
也嘉定四年春作頌言出世意四月赴鶴會於朝陽執事者以¶
其茹葷羶惡涕坐之戸外適有持片竹若篐桶者入呼之起與¶
喧爭至危橋俱溺而逝道家所謂水解云時葛尉往湖南省親¶
遇先生於甯鄉是年四月十四日也先生自言閱嵗四十三而¶
人有三世見先生者亦異矣平生著述有紫庭經察判潘公景¶
良鋟傳翠虛篇眞息予王公思誠續編之自丹經行於世幾千¶
萬卷高者入虛無下者騁怪幻如先生之書剗煩趨要剔僞辨¶
眞開後學以從入之塗歸宿之地鑿鑿乎有所據依以爲人皆¶
<pb:CK-KZ_JY185_07p036b>¶
可學而卒莫有能學之者豈眞不可學耶苟非其人道不虛行¶
夫道一而已矣翠虛之門有鞠九思沙道昭白玉蟾皆心傳口¶
授其高弟也是三人者不可得而見幸白公嵗一逢焉翠虛之¶
道得白公而益顯而白公浮游飄忽又將離世絕俗而立於獨¶
吾憂其不可得見也故併書之以貽好事嘉定丁丑六月初伏¶
日承議郎通判婺州軍州兼管内勸農事陳與行書于風月堂¶

**** 　　瓊山番陽事跡¶
白先生以二月五日到番陽旅邸與一舉公蔡元德劇談且命¶
蔡欲同飮每問識白玉蟾否蔡以其狀若佯狂且語言無擇意¶
其不肖子弟也不甚領畧其語但得其集一編麻沙刋者又訝¶
<pb:CK-KZ_JY185_07p037a>¶
其才且疑且信間明日五更留詩云洞門深鎻綠煙寒來享浮¶
生半日閒城北城南無老樹橫吹鐵笛過廬山後題玉蟾二字¶
語邸翁曰候蔡解元起以此呈之遂翩然而行亦有其徒數人¶
相追逐蔡大悵惜諸公多賦詩紀其事予嘗游龍虎山上淸宮¶
見其題詠甚富前年又荷其寄羣仙珠玉一册然竟未識之茲¶
寓番城又失於一見感蔡君之事亦賦數句云白玉蟾來調蔡¶
經端如侯喜逆彌明五更援筆留詩去惆悵番江月滿城亦禀¶
譙提刑或可遣人往廬山物色之然恐未易尋今因何德來問¶
其詳謾書之戊寅二月十一日從事郎新南劍州州學教授湯¶
于述¶
<pb:CK-KZ_JY185_07p037b>¶

**** 　　詩贈瓊山高人　　　　　　　　山澤道人李訦¶
莫笑瓊山僻一隅有人飽讀世間書何曾地脉斷滄海自是神¶
仙混市區到處炎凉無冷熱隨緣煙火不饑虛定應月裏長生¶
樂竊得成功號玉蜍¶

**** 　　奉和瓊山白逸人見寄詩韻　　　　廬陵楊長孺¶
雲卧霞餐雪飮湯赤城臺上日偏長靈丹自有天成底金汞何¶
須惱肺腸¶

**** 　　又奉謝瓊山白逸人惠草書千字文¶
草聖龍蛇字滿千眞仙游戯筆淸圓孔融枉卻知元德杜甫何¶
緣有一錢¶
<pb:CK-KZ_JY185_07p038a>¶

**** 　　奉題楊伯子贈白瓊山詩後　　　　方巖王居安¶
佛說神仙事夀經千萬年煉心或未盡七趣尙循環佛語不吾¶
欺敢謂然不然我見　海瓊子年少氷玉顏語不及世利口不¶
茹葷羶胸次飽經史道釋二藏全扣之如汲水挹注誰能乾一¶
日來訪我如有宿昔緣急索紙與筆贈我錦繡篇文詞有根蔕¶
草聖生雲煙旁觀駭眾目頃刻字數千人言能入水捉月自臨¶
川杳不見蹤迹復在匡廬巓變化有如此誰能測其端　誠齋¶
有賢子高目視靑天於人罕許予詠讚成巨編我直凢骨爾豈¶
能識神仙楊子所深信我復何疑焉拙語附卷末再見知何年¶

**** 　　瓊山先生歸自羅浮三詩言心　　　紫巖潘公筠¶
<pb:CK-KZ_JY185_07p038b>¶
自從宿別羅浮去北斗箕南欲問難或說匡廬來採藥又傳黎¶
母去燒丹玉天風露愁人甚塵世荆榛没眼看此日弄聽華表¶
語男兒心事未摧殘¶
螺江一別幾經秋顚到而今益可羞旣不將身葬魚腹愛談飛¶
劍取人頭時時仰面把天覷處處逢人欲語休萬一頑仙如可¶
學壺公石下乞優游¶

**** 　　又贈別瓊山先生¶
仙人月下愛騎鸞咫尺靑天到不難怪得螺江新稅駕又從勾¶
漏去求丹何如林下抽身早留與人間作樣看顧我尙堪薪水¶
役覬覦他日鼎留殘¶
<pb:CK-KZ_JY185_07p039a>¶
世路崎嶇淚欲流滿前景物替人羞江風萬里水皺面曉雪四¶
圍山白頭須味吾今知薄薄亭名公合榜休休子長史記今須¶
了南北何爲苦好游¶

**** 　　潘公筠不敢放世俗寒暄之敬輙賦明月一篇寄呈瓊山¶　　　先生¶
明月何皎皎桂樹靑團團當此三五夜浮雲太無端忽然長風¶
起來自玉門關雲破月走出照見人心肝影落千江水凉生幾¶
處山取酒共月飮取琴共月彈我欲抱此月永不來人寰初時¶
玉川太早計便謂已作煤炲看何當再見白玉盤李白翻身死¶
不難所願斬盡浮雲根千古萬古天中間我吟此詩淸夜闌懷¶
<pb:CK-KZ_JY185_07p039b>¶
美人兮雙淚澘¶

**** 　　敬次白眞人沁園春韻　　　　　　　方巖老圃¶
湖海襟期煙霞氣宇天上星郎有靈方肘後年年卻老神鋒耳¶
底夜夜騰光萬卷蟠胷千鍾蘸甲衮衮詞源三峽滂功成處見¶
須彌日月河岳星霜　興來引筆千行看舉世何人是智囊任¶
縱橫萬變難瞞道眼優游自樂不識愁膓閙市叢中密林靜處¶
鼻觀常聞三界香天書到聽笙簫競奏幢蓋班行¶

**** 　　潘狀元上瓊山書¶
維月吉日紫巖潘公筠頓首拜書¶
海瓊先生筠於人間世無所甚敬於古獨長孤竹君二子而愛¶
<pb:CK-KZ_JY185_07p040a>¶
李翰林於今則　海瓊先生然先生知蔑之面而已便當談笑¶
以明其心而粗陳其大綱筠少也賤父兄勉勵臨以笞箠俾爲¶
文章僅成可讀筠豈願誦習嗷牙博天子一官秋風黍離肉食¶
者鄙筠以爲君父之讎不報而求獨善非夫也故未弱冠來游¶
京師庶幾佐助明主攘除奸凶乃從赤松游耳時旣不航萬念¶
灰冷况離虛坎實逝者如斯筠猶隱忍未能洒濯其心筠亦有¶
說筠未能棄夫人間之事也筠見夫爲臣不忠爲子不孝者筠¶
思食其肉而寢處其皮也久矣故嘗午夜披髮仗劍𠝞制臂血¶
申盟於天曰四維上下十方三界有爲臣而不忠者臣願得而¶
殺之有爲子而不孝者臣願得而殺之濳心腦後誓願飛行木¶
<pb:CK-KZ_JY185_07p040b>¶
丹風秋有淚如雨筠誠欲修頑仙之術而後知耳故飮酣膽張¶
目眦盡裂嘗有詩曰娶妻須聶隱虬鬚要人肝又曰古云燕趙¶
多奇士我欲載酒游邯鄲庶幾一笑倘相遇何處人間無白猿¶
誠不知其不可者也天巧其逢遭遇　海瓊先生恭惟不捨慈¶
悲勉以大藥此疇曩心而尙持猶豫者誠未忘夫人間事也萬¶
一可教乞露糟粕如其去道浸遠用志徒辛卽望早示鞭影筠¶
不敏尙能高卧壺公一然石下不至效田子春呱呱兒女聲也¶
吁筠亦人傑也哉惟先生尙留意焉公筠頓首百拜¶

**** 　　待制李侍郎書¶
訦悚息啟上　瓊山居士道契一別倐經年人間歲月如許一¶
<pb:CK-KZ_JY185_07p041a>¶
劍狐飛無定處走天臺游廬阜今又過三山何異朝粤暮梧也¶
然尺書面目常常墮前珠璣翰墨處處傳布如月行天夜夜瞻¶
仰日來秋冬之初寒燠不定伏息眞氣煉就超乎離坎之外在¶
處有物護持不在多祝訦行年七十有五老境多逆乃䝉飛章¶
投簡特爲啟醮顧帳塵緣安得道根可以稱是因作二句云但¶
得此身常老徤更於何處覔神仙謾奉一笑伏讀著述甚盛且¶
大聰明隨身無片紙落筆滿四方人所難及所願收歛光芒更¶
不作此淸淨業尤爲奇特最勝不知如何見桂隱云有人卽行¶
怱怱不多及一切長語煩儀畧之訦悚息啟上¶

**** 　　華文揚郎中劄子¶
<pb:CK-KZ_JY185_07p041b>¶
長孺伏以寒盡春生好雨知時恭惟　白君逸人身寓世間心¶
超物外尊侯神介動止億福長孺頃守三山想萊采於老子之¶
宮識英豪於題壁之句初以爲仙侶不以爲今人也徐而問之¶
乃知其爲今人而似仙非凡者也聞在泉南無從覿面但忍渴¶
望梅嶺爾退休山林於石塘劉和夫處見辭章翰墨甚富諏孤¶
雲野鶴甚詳雖未覿面如已覿面讀戊寅年筆架山中二十八¶
詠今五年矣御風騎氣知在何許顓使程富驟至辱惠以書且¶
寄之詩又以草聖千文示之驚喜下拜如從天而下又何必見¶
紫芝眉宇然後爲晤對耶論交自此始矣古風一首絶句三篇¶
別紙呈似用酬來貺未領其意勿以俗人待我是幸是望見教¶
<pb:CK-KZ_JY185_07p042a>¶
二記展碑快讀雲錦之文奇古道院之文博洽不勝嘆服珍而¶
藏之復命第達空函當發大笑逸人知我者姑此爲戲耳¶
　右謹具申　呈¶
　　壬午十二月　日朝散大夫眞華文閣主管毫州明道宮¶
　　楊長孺劄子¶

**** 　　福師王侍郎劄子¶
居安方幸道舊又復語離此情何極孤雲野鶴可見而不可親¶
愈增懷仰而已居安老矣後會何期願言行滿功成早膺丹霄¶
紫府之召居安至禱¶
　右謹具　呈¶
<pb:CK-KZ_JY185_07p042b>¶
　　二月　日中奉大夫敷文閣待詔知福州福建路安撫使¶
　　王居安劄子¶
<pb:CK-KZ_JY185_07p043a>¶

*** 　金丹火候訣¶	
　　攢簇乾坤造化來　　　手搏日月煉成灰¶
　　金公無言姹女死　　　黃婆不老猶懷胎¶
¶
¶	
　　　　　　　　　　　　鉛爐慢養眞金波¶
　　　　　　　　　　　　土釡先乾活水銀¶
　　汞心煉神赤龍性　　　鉛身凝氣白虎命¶
　　内外渾無一點陰　　　萬象光中玉淸鏡¶
¶	
<pb:CK-KZ_JY185_07p043b>¶

*** 　金丹大藥訣¶
　　離府龍飛坎宮虎躍金木混融水火擊搏¶
　　刑德主賓浮沉淸濁一百日胎二八兩藥¶
　　金得土則生　　　　木得土則旺¶

¶	
¶	
¶	
　　水得土則止　　　　火得土則息¶
　　白雪虛無黃芽圓覺烏兔夫妻龜蛇根蕚¶
　　朱沙不動水銀無著鉛鼎純乾紫霄雲約¶
<pb:CK-KZ_JY185_07p044a>¶
*** 　偃月爐之圖¶	
　　　　　　　　　　　　三點如星現¶
¶	
　　　　　　　　　　　　橫鈎似月斜¶
¶	
¶	
*** 　三關之圖¶
¶	
¶	
<pb:CK-KZ_JY185_07p044b>¶
¶	
*** 　產藥川源之圖¶
¶	
¶	
¶	
¶	
*** 　藥物火候之圖¶
¶	
¶	
¶	
<pb:CK-KZ_JY185_07p045a>¶
¶	
*** 　金鼎之圖¶
　　　　　　心有孔竅謂之金鼎¶
¶	
　　　　　　黃帝鑄九鼎者此也¶
¶	
*** 　金丹之圖¶
　　　　　　　形　如　彈　丸¶
¶	
　　　　　　　色　同　朱　橘¶
¶	
<pb:CK-KZ_JY185_07p045b>¶
*** 　神室之圖¶	
　　　　　　　　　　　　　離　種　種　邊¶
　　　　　　　　　　　　　壺　中　有　天¶
　　　　　　　　　　　　　玄　之　又　玄¶
　　　　　　　　　　　　　入　眾　妙　門¶
*** 　嬰兒之圖¶
　　　　　　　　　　　　　兩箇一般無二樣¶
¶	
　　　　　　　　　　　　　始知功滿出塵埃¶
¶	
<pb:CK-KZ_JY185_07p046a>¶
*** 　刀圭之圖¶	
　　　　　飲刀圭者　　　　　　三花聚頂¶
¶	
　　　　　味道之腴　　　　　　五氣朝元¶
*** 　玄牝之圖¶	
　　　　　　　　　玄牝之門¶
¶	
　　　　　　　　　是謂天地根¶
¶	
¶	
<pb:CK-KZ_JY185_07p046b>¶
*** 　攢簇五行之圖¶
¶	
¶	
¶	
¶	
*** 　和合四象之圖¶
¶	
¶	
¶	
¶	
<pb:CK-KZ_JY185_07p047a>¶
¶	
*** 　性命之圖¶
¶	
¶	
¶	
*** 　眞土之圖¶
　　　黃房　　　黃婆　　　戊己¶
¶	
¶	
　　　黃庭　　　土釡　　　是[○@意]¶
¶	
<pb:CK-KZ_JY185_07p047b>¶
¶	
*** 　四象之圖¶
¶	
¶	
¶	
*** 　天地交姤之圖¶
　　晦　　　　　　鉛見癸生須急採¶
　　　　天地交¶
　　朔　　　　　　金逢望遠不堪嘗¶
¶	
<pb:CK-KZ_JY185_07p048a>¶
*** 日月合璧之圖¶
¶	
　　　望(十五日亥十六日子)日月合¶
¶	
*** 丹法參同七鑑¶	
　　　華池(心源性海謂之華池)¶
　　　黃芽(心地開花謂之黃芽)　　　　神水(性猶水也謂之神水)¶
　　　河車(一氣周流謂之河車)　　　　白雪(虛室生白謂之白雪)¶
　　　金丹(淸淨光明圓通廣大)　　　　巽風(巽者順也順調其心)¶
¶	
<pb:CK-KZ_JY185_07p048b>¶
*** 丹法參同十九訣¶
　　一採藥(收拾身心歛藏神氣)　二結丹(凝氣聚神念念不動)¶
　　三烹煉(金液煉形玉符保身)　四固濟(忘形絶念謂之固濟)¶
　　五武火(奮迅精神驅除雜念)　六文火(專氣致柔含光默照温温¶
　　不絶綿綿若存)　　　　　 　七沐浴(洗心滌慮謂之沐浴)¶
　　八丹砂(有無入交隱顯相符)　九過關(果生枝上終期熟子在胞¶
　　中豈有殊)　　　　　　　 　十分胎(雞能抱卵心常聽蟬到成¶
　　形殼自分)　　　　　　　 　十一温養(知白守黑神明自來)¶
　　十二防危(一念外馳火候差失)十三工夫(朝收暮採日煉時烹)¶
　　十四交媾(念念相續同成一斤)十五大還(對景無心晝夜如一)¶
<pb:CK-KZ_JY185_07p049a>¶
　　十六聖胎(蟄其神於中藏其氣於内)¶
　　十七九轉　(火候足時嬰兒自現)十八換鼎(子又生孫千百億化)¶
　　十九太極(形神俱妙與道合眞)¶

*** 丹法參同三十對偶¶
　　淸濁　　盈虧　　衰旺　　存亡　　有無¶
　　吉凶　　悔吝　　生尅　　刑德　　動靜¶
　　進退　　消息　　賓主　　沉浮　　升降¶
　　老嫩　　文武　　剛柔　　離合　　聚會¶
　　往來　　上下　　雌雄　　黑白　　守戰¶
　　生殺　　剝復　　深淺　　抽添　　寒暑¶
<pb:CK-KZ_JY185_07p049b>¶

*** 丹法參同二十貫穿¶
　　在天爲日月星辰　　　在地爲山河草木¶
　　在人爲夫婦男女　　　在易爲乾坤坎離¶
　　在象爲龍虎烏兔　　　在數爲九三二八¶
　　在藥爲鉛銀砂汞　　　在醫爲燥溼寒温¶
　　在内爲經絡榮衞　　　在外爲皮膚毛血¶
　　在形爲心腎肝肺　　　在時爲陰陽寒暑¶
　　在運爲金木水火　　　在用爲精神魂魄¶
　　在道爲隱顯動靜　　　在物爲壇爐鼎室¶
　　在妙爲虛無自然　　　在方爲東西南北¶
<pb:CK-KZ_JY185_07p050a>¶
　　在色爲靑紅黑白　　　在景爲春夏秋冬¶

*** 造物圖¶
　[○@(交合)](磁　石　吸　鐵　隔　礙　潛　通)[○@(結胎)](如雞抱卵煖氣不絶如龍養珠不令間斷)¶
　[○@(交媾)](龜龜相顧以神交鶴鶴相唳以氣交)[○@丹](蛤蚌採月養成明珠秋兔見月遂有兔胎)¶
　[○@(神氣)](如石禀秀結成美玉如松凌霜抱其正氣)[○@神]　　(廣　射　石　乎　不　知)¶
　[○@道](鑿　石　得　玉淘　沙　得　金)[○@(神氣)]　　(黃　與　水　以　共　處)¶
　[○@一](物　以　類　聚水　不　洗　水)[○@用]　　(螉　呪　子　精　送　神)¶
　老君曰專氣致柔能如嬰兒¶
　　　　常德不離歸於嬰兒¶

*** 龍虎圖¶
<pb:CK-KZ_JY185_07p050b>¶
　　身是虎[○@(元氣)](歛神朿魂充虎饑虎來食噉生髓脂)受氣¶
　　心是龍[○@(元神)](凝心息念任龍蟠龍蟠潭裏珠光寒)鍊神¶

*** 金液還丹圖¶
¶	
¶	
　白玉蟾曰虛無自然無中生有萬物一物一貴乎守囘風混¶
　　合終日如酒大夢得醒雷轟電走雲收雨散天長地久¶

*** 仙化圖(此圖論藥物)¶
　老君曰後其身而身先亡其身而身存¶
<pb:CK-KZ_JY185_07p051a>¶
　　　第一轉金丹(謂之一返謂之一還)¶
　　　如糞壤中有蟲名曰𧏙蜋(用鉛不用鉛須向鉛中作)¶
　　　第二轉金丹(謂之二返謂之二還)¶
　　　如𧏙蜋轉糞成丸子(玄珠成象太乙歸眞)¶
　　　第三轉金丹(謂之三返謂之三還)¶
　　　如𧏙蜋有兩箇一雌一雄(夫婦老相逢恩情自留戀)¶
　　　第四轉金丹(謂之四返謂之四還)¶
　　　如𧏙螂共滚糞丸從地上行(周天火候自在河車)¶
　　　第五轉金丹(謂之五返謂之五還)　　　　
　　　如兩箇𧏙螂共抱糞丸守而精思(養正持盈守雌抱雄)¶
<pb:CK-KZ_JY185_07p051b>¶
　　　第六轉金丹(謂之六返謂之六還)¶
　　　如糞丸之中有蝡白者(精神聚會結成聖胎)¶
　　　第七轉金丹(謂之七返謂之七還)¶
　　　如糞丸中蝡白已成蟬形(其中有精杳杳㝠㝠其中有物恍恍惚惚)¶
　　　第八轉金丹(謂之八還)¶
　　　如蟬形已棄其糞丸之殻(節氣旣周脫胎神化)¶
　　　第九轉金丹(謂之九還)¶
　　　如𧏙螂死糞丸裂其蟬飛(形神俱妙)¶

*** 天機圖(此圖論火候)¶
　老君曰綿綿若存用之不勤¶
<pb:CK-KZ_JY185_07p052a>¶
　(十一月)第一轉火候¶
　　　如桃核入土(取將坎位中心實點破離宮腹裏陰)¶
　(十二月)第二轉火侯¶
　　　如桃核生芽(無質生質是還丹誰信無中養就兒)¶
　(正月)第三轉火候¶
　　　如桃核抽條(白雪黃芽纔過了一爐猛火煅紅桃)¶
　(二月)此一月屬卯本旺在卯(防危慮險沐浴丹頭)沐浴¶
　(三月)第四轉火候¶
　　　如桃核發英(一霎火熖飛眞人自出現)¶
　(四月)第五轉火候¶
<pb:CK-KZ_JY185_07p052b>¶
　　　如桃條敷華(牽將白虎歸來養產箇明珠似月圓)¶
　(五月)第六轉火候¶
　　　如桃樹生花(到此丹砂須沐浴抽添運用更防危)¶
　(六月)第七轉火候¶
　　　如桃花已落花蒂留其蕚(飮刀圭服丹砂)¶
　(七月)第八轉火候¶
　　　如桃花之蕚結子(雞卵中黃龍珠内白)¶
　(八月)此一月屬酉金旺在酉(只宜養火不可放逸)沐浴¶
　(九月)第九轉火候¶
　　　如桃實紅熟(十月霜飛丹始熟十月胎完超凡入聖)¶
<pb:CK-KZ_JY185_07p053a>¶
　(十月)十月脫胎吞入腹始知我命不由天¶

** 　　六要口訣¶
火候不明白雪不騰藥物不精神丹不靈配合不明偏枯不成¶
一要識藥物二要和鼎器三要明火候四要曉滴符五要測變¶
吉凶六要變陰陽之進退窮鉛汞之玄微六要具明方纔下手¶
修煉者不可不知¶
¶	
¶	
¶	
¶	
<pb:CK-KZ_JY185_07p053b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY185_07p054a>¶

* 白眞人文集後叙¶
嘗觀古今異人得仙術者類能修眞煉氣頤息養神乘雲霧而¶
羽化驅雷雨而攝精然未有𡢃於文辭肆筆成章開口而吐煙¶
雲出吻而唾珠璣者蓋功成九轉固難而該通六籍尤不易也¶
噫若瓊琯白眞人者可不謂兼之乎眞人生於宋之末季距今¶
四百餘載其時遍遊名山屢遇神人授以還丹秘訣眞人蓋已¶
盡得其術成九轉之功矣而游寓之餘尤多著作若詩詞歌賦¶
章奏序論無慮數千萬言可謂僊而能文矣顧世遠道湮莫有¶
得其集而傳之者不佞生同嶺海竊聞先輩之風嘗購求之而¶
不可得萬厯癸巳春不佞轉官入閩承乏福倅嘗侍¶
<pb:CK-KZ_JY185_07p054b>¶
堂翁何泰甯先生譚因及白眞人事先生語不佞曰余夙愛白¶
眞人集藏之篋笥有年矣惜魯亥多訛篇類舛錯未有能校而¶
梓之者茲得寅丈爲眞人同鄕意者其在斯乎不佞謹奉教唯¶
唯已而先生自省中胎書古田以眞人集見寄不佞受而閱之¶
見其舊本殘缺皆出先生補正其中丹圖玄論集所未備者亦¶
多經先生手錄若得其口傳而心授之者迺知先生於百家之¶
書無所不讀修煉秘訣靡不究心匪直精吏治樹異績爲二千¶
石最已也不佞旣奉教校輯爲之再定編目總十三卷凡三閱¶
月始竣遂付之梓業已請先生爲序以弁之首矣獨惟不佞謬¶
叨校梓之役可無一言以跋之後因爲之論次其事如此蓋有¶
<pb:CK-KZ_JY185_07p055a>¶
慙于續騷云旹¶
萬厯甲午嵗端陽日嶺海後學潮陽林有聲拜手謹撰¶
¶	
