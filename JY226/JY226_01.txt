#-*- mode: org; -*-
#+TITLE: 中和集
#+DATE: 2011-11-02 10:48:07
#+PROPERTY: kxid KX223
#+PROPERTY: title 中和集
#+PROPERTY: baseedition YP-C
#+PROPERTY: source 重刊道臧輯要考正版
#+PROPERTY: dz DZ0249
#+PROPERTY: id JY226
#+PROPERTY: JUAN 1
#+PROPERTY: JUAN 001
#+PROPERTY: JUAN 001
#<md:CK-KZ_JY226_01p001a>¶
<pb:YP-C_JY226_18maoji-08-0001a>¶
* 中和集敘¶
維揚損菴蔡君志頤瑩蟾子李清菴之門人也勘破凡塵篤修¶
仙道得清菴之殘膏賸馥編次成書題曰中和集蓋取師之靜¶
室名也大德丙午秋謁余印可欲壽諸梓開悟後人余未啓帙¶
先已知群妄掃空一眞呈露謂如天付之而爲命人受之而爲¶
性至于先天太極自然金丹光照太虛不假修鍊者漏泄無餘¶
矣可以窮神知變而深根甯極可以脫胎神化而復歸無極也¶
抑以見道之有物混成儒之中和育物釋之指心見性此皆同¶
工異曲咸自太極中來是故老聖常善救人佛不輕於汝等周¶
公豈欺我哉覽是集者切忌生疑當塗南谷杜道堅書于錢塘¶
#<md:CK-KZ_JY226_01p001b>¶
<pb:YP-C_JY226_18maoji-08-0001b>¶
玄元眞館¶
¶
¶
¶
¶
¶
¶
¶
¶
¶
#<md:CK-KZ_JY226_01p002a>¶
<pb:YP-C_JY226_18maoji-08-0002a>¶
@fw重刊道藏輯要¶
　
* 中和集¶
@by都梁清菴瑩蟾子李道純元素撰¶
　　　　　　　　　　@by門弟子損菴寶蟾子蔡志頤編¶
　
** 玄門宗旨¶
　　　　　　　　　　動靜無端¶
太¶
極¶
圖¶
　　　　　　　　　　陰陽無始¶
#<md:CK-KZ_JY226_01p002b>¶
<pb:YP-C_JY226_18maoji-08-0002b>¶
釋曰圓覺道曰金丹儒曰太極所謂無極而太極者不可極而¶
極之謂也釋氏云如如不動了了常知易繫云寂然不動感而¶
遂通丹書云身心不動以後復有無極眞機言太極之妙本也¶
是知三教所尚者靜定也周子所謂主於靜者是也蓋人心靜¶
定未感物時湛然天理卽太極之妙也一感於物便有偏倚卽¶
太極之變也靜定之時謹其所存則天理常明虛靈不昧動時¶
自有主宰一切事物之來俱可應也靜定工夫純熟不期然而¶
自然至此無極之眞復矣太極之妙應明矣天地萬物之理悉¶
備於我矣¶
　　　　　　　　　四正中直¶
#<md:CK-KZ_JY226_01p003a>¶
<pb:YP-C_JY226_18maoji-08-0003a>¶
中¶
和¶
圖¶
　　　　　　　　　發無不中¶
禮記云喜怒哀樂未發謂之中發而皆中節謂之和未發謂靜¶
定中謹其所存也故曰中存而無體故謂天下之大本發而中¶
節謂動時謹其所發也故曰和發無不中故謂天下之達道誠¶
能致中和於一身則本然之體虛而靈靜而覺動而正故能應¶
天下無窮之變也老君曰人能常清靜天地悉皆歸卽子思所¶
謂致中和天地位萬物育同一意中也和也感通之妙用也應¶
#<md:CK-KZ_JY226_01p003b>¶
<pb:YP-C_JY226_18maoji-08-0003b>¶
變之樞機也周易生育流行一動一靜之全體也予以所居之¶
舍中和二字匾名不亦宜乎哉¶
¶
委¶
順¶
圖¶
身心世事謂之四縁一切世人皆爲縈絆惟委順者能應之常¶
應常靜何縁之有何謂委委身寂然委心洞然委世混然委事¶
自然何謂順順天命順天道順天時順天理身順天命故能應¶
人心順天道故能應物世順天時故能應變事順天理故能應¶
#<md:CK-KZ_JY226_01p004a>¶
<pb:YP-C_JY226_18maoji-08-0004a>¶
機旣能委又能順兼能應則四縁脫灑作是見者常應常靜常¶
清常靜矣¶
照¶
妄¶
圖¶
古云常滅動心不滅照心一切不動之心皆照心也一切不止¶
之心皆妄心也照心卽道心也妄心卽人心也道心惟微謂微¶
妙而難見也人心惟危謂危殆而不安也雖人心亦有道心雖¶
道心亦有人心係乎動靜之間爾惟允執厥中者照心常存妄¶
心不動危者安平微者昭著到此有妄之心復矣無妄之道成¶
#<md:CK-KZ_JY226_01p004b>¶
<pb:YP-C_JY226_18maoji-08-0004b>¶
矣易曰復其見天地之心乎¶
　　
** 太極圖頌¶
中○者無極而太極也太極動而生陽動極而靜靜而生陰一¶
陰一陽兩儀立焉○者兩儀也○者陽動也○者陰靜也陰陽¶
互交而生四象○者四象動而又動曰老陽動極而靜曰少陰¶
靜極復動曰少陽靜而又靜曰老陰四象動靜而生八卦乾一¶
兌二老陽動靜也離三震四少陰動靜也艮五坎六少陽動靜¶
也兌七坤八老陰動靜也陰逆陽順一升一降機緘不已而生¶
六十四卦萬物之道至是備矣上○者氣化之始也下○者形¶
化之母也知氣化而不知形化則不能極廣大知形化而不知¶
#<md:CK-KZ_JY226_01p005a>¶
<pb:YP-C_JY226_18maoji-08-0005a>¶
氣化則不能盡精微故作頌而證之¶
　　
** 頌二十五章¶
道本至虛至虛無體窮於無窮始於無始¶
虛極化神神變生氣氣聚有形一分爲二¶
二則有感感則有配陰陽互交乾坤定位動靜不已四象相係¶
健順推盪八卦兹係運五行而有常定四時而成歲¶
沖和化醇資始資生在天則斡旋萬象在地則長養羣情¶
形形相授物物相孕化化生生奚有窮盡¶
天下萬物生於有有生於無有無錯綜隱顯相扶¶
原其始也一切萬有未有不本乎氣推其終也一切萬物未有¶
#<md:CK-KZ_JY226_01p005b>¶
<pb:YP-C_JY226_18maoji-08-0005b>¶
不變於形¶
是知萬物本一形氣也形氣本一神也神本至虛道本至無易¶
在其中矣¶
天位乎上地位乎下人物居中自融自化氣在其中矣¶
天地物之最巨人於物之最靈天人一也宇宙在乎手萬化生¶
乎身變在其中矣¶
人之極也中天地而立命禀虛靈以成性立性立命神在其中¶
矣¶
命係乎氣性係乎神潜神於心聚氣於身道在其中矣¶
形化則有生有生則有死出生入死物之常也¶
#<md:CK-KZ_JY226_01p006a>¶
<pb:YP-C_JY226_18maoji-08-0006a>¶
氣化則無生無生故無死不生不死神之常也¶
形化體地氣化象天形化有感氣化自然¶
明達高士全氣全神千和萬合自然成眞¶
眞中之眞玄之又玄無質生質是謂胎仙¶
欲造斯道將奚所自惟靜惟虛胎仙可冀¶
虛則無礙靜則無欲虛極靜篤觀化知復¶
動而主靜實以抱虛二理相須神與道俱¶
道者神之主神者氣之主氣者形之主形者生之主¶
無生則形住形住則氣住氣住則神住神住則無住是名無住¶
住¶
#<md:CK-KZ_JY226_01p006b>¶
<pb:YP-C_JY226_18maoji-08-0006b>¶
金液鍊形玉符保神形神俱妙與道合眞¶
命寶凝矣性珠明矣元神靈矣胎仙成矣虛無自然之道畢矣¶
大哉神也其變化之本歟¶
　
** 畫前密意¶
　　
*** 易象第一¶
易可易非常易象可象非大象常易不易大象無象常易未畫¶
以前易也變易旣畫以後易也常易不易太極之體也可易變¶
易造化之元也大象動靜之始也可象形名之母也厯劫寂爾¶
者常易也亘古不息者變易也至虛無體者大象也隨事發見¶
者可象也所謂常者莫窮其始莫測其終厯千萬世廓然而獨¶
#<md:CK-KZ_JY226_01p007a>¶
<pb:YP-C_JY226_18maoji-08-0007a>¶
存者也所謂大者外包乾坤內充宇宙遍河沙界湛然圓滿者¶
也常易不易故能統攝天下無窮之變大象無象故能形容天¶
下無窮之事易也象也其道之原乎¶
　　
*** 常變第二¶
常易不變變易不常其常不變故能應變其變不常故能體常¶
始終不變易之常也動靜不常易之變也獨立而不改得其常¶
也周行而不殆通其變也不知常不足以通變不通變不足以¶
知常常也變也其易之原乎¶
　　
*** 體用第三¶
常者易之體變者易之用古今不易易之體隨時變易易之用¶
#<md:CK-KZ_JY226_01p007b>¶
<pb:YP-C_JY226_18maoji-08-0007b>¶
無思無爲易之體有感有應易之用知其用則能極其體全其¶
體則能利其用聖人仰觀俯察遠求近取得其體也君子進德¶
修業作事制器因其用也至於窮理盡性樂天知命修齊治平¶
紀綱法度未有外乎易者也全其易體足以知常利其易用足¶
以通變¶
　　
*** 動靜第四¶
剛柔推盪易之動靜陰陽升降氣之動靜奇偶交重卦之動靜¶
氣形消息物之動靜晝夜興寢身之動靜至於身之進退心之¶
起滅世之通塞事之成敗皆一動一靜互相倚伏也觀其動靜¶
則萬事之變萬物之情可見矣靜時有存動則有察靜時有主¶
#<md:CK-KZ_JY226_01p008a>¶
<pb:YP-C_JY226_18maoji-08-0008a>¶
動則可斷靜時有定動罔不吉靜者動之基動者靜之機動靜¶
不失其常其道光明矣¶
　　
*** 屈伸第五¶
暑往寒來歲之屈伸日往月來氣之屈伸古往今來世之屈伸¶
至於有無相生難易相成長短相形高下相傾皆屈伸之理也¶
知屈伸相感之道則能盡天下無窮之利也¶
　　
*** 消息第六¶
息者消之始消者息之終息者氣之聚消者形之散生育長養¶
謂之息歸根復命謂之消元而亨易之息也利而貞易之消也¶
春而夏歲之息也秋而冬歲之消也嬰而壯身之息也老而終¶
#<md:CK-KZ_JY226_01p008b>¶
<pb:YP-C_JY226_18maoji-08-0008b>¶
身之消也無而有物之息也有而無物之消也息者生之徒消¶
者死之徒自二氣肇分以來未有消而不息之理亦未有息而¶
不消之物通而知之者燭理至明者也¶
　　
*** 神機第七¶
存乎中者神也發而中者機也寂然不動神也感而遂通機也¶
隱顯莫測神也應用無方機也藴之一身神也推之萬物機也¶
吉凶先兆神也變動不居機也備四德自强不息者存乎神者¶
也貫三才應用無盡者運其機者也¶
　　
*** 智行第八¶
智者深知其理也行者力行其道也深知其理不見而知力行¶
#<md:CK-KZ_JY226_01p009a>¶
<pb:YP-C_JY226_18maoji-08-0009a>¶
其道不爲而成不出戸知天下不窺牖見天道深知也自强不¶
息無往不適力行也知亂於未亂知危於未危知亡於未亡知¶
禍於未禍深知也存於身而不爲身累行於心而不爲心役行¶
於世而不爲世移行於事而不爲事礙力行也深知其理者可¶
以變亂爲治變危爲安變亡爲存變禍爲福力行其道者可以¶
致身於壽域致心於玄境致世於太平致事於大成非大智大¶
行者其孰能及此¶
　　
*** 明時第九¶
通變莫若識時識時莫若通理明理莫若虛靜虛則明靜則清¶
清明在躬天理昭明天之變化觀易可見世之時勢觀象可驗¶
#<md:CK-KZ_JY226_01p009b>¶
<pb:YP-C_JY226_18maoji-08-0009b>¶
物之情僞觀形可辨麗於形者不能無偶施於色者不能無辨¶
天將陰雨氣必先蒸山將崩裂下必先隳人將利害貌必先變¶
譬如巢知風穴知雨蟄蟲應候葉落知秋又如商人置雉尾於¶
舟車之上以候陰晴天常晴則尾直堅天將雨則尾下垂無情¶
之物尚爾而況人乎今人不識時變者燭理未明也¶
　　
*** 正己第十¶
進德修業莫若正己己一正則無所不正一切形名非正不立¶
一切事故非正不成日用平常設施酬酢未有不始於己者一¶
切事事理理頭頭物物亦未有不自己出者是故進修之要必¶
以正己爲立基正已接人人亦歸正正己處事事亦歸正正己¶
#<md:CK-KZ_JY226_01p010a>¶
<pb:YP-C_JY226_18maoji-08-0010a>¶
應物物亦歸正惟天下之一正爲能通天下之萬變是知正己¶
者進修之大用也入聖之階梯也¶
　　
*** 工夫第十一¶
清心釋累絕慮忘情少私寡慾見素抱樸易道之工夫也心清¶
累釋足以盡理慮絕情忘足以盡性私慾俱泯足以造道素朴¶
純一足以知天¶
　　
*** 感應第十二¶
寂然而通無爲而成不見而知易道之感應也寂然而通無所¶
不通無爲而成無所不成不見而知無所不知動而感通不足¶
謂之通爲而後成不足謂之成見而後知不足謂之知此三者¶
#<md:CK-KZ_JY226_01p010b>¶
<pb:YP-C_JY226_18maoji-08-0010b>¶
其於感應之道也遠矣誠能爲之於未有感之於未動見之於¶
未萌三者相須而進無所感而不通也無所事而不應也無所¶
住而非利也盡此道者其惟顔子乎¶
　　
*** 三易第十三¶
三易者一曰天易二曰聖易三曰心易天易者易之理也聖易¶
者易之象也心易者易之道也觀聖易貴在明象象明則入聖¶
觀天易貴在窮理理窮則知天觀心易貴在行道道行則盡心¶
不讀聖人之易則不明天易不明天易則不知心易不知心易¶
則不足以通變是知易者通變之書也¶
　　
*** 解惑第十四¶
#<md:CK-KZ_JY226_01p011a>¶
<pb:YP-C_JY226_18maoji-08-0011a>¶
氣之消長時之升降運之否泰世之通塞天易也卦之吉凶爻¶
之得失辭之險易象之貞晦聖易也命之窮達身之進退世之¶
成敗位之安危心易也深造天易則知時勢深造聖易則知變¶
化深造心易則知性命以心易會聖易以聖易擬天易以天易¶
參心易一以貫之是名至士¶
　　
*** 釋疑第十五¶
變動有時安危在己禍福得喪皆自己始是故通變者趨時者¶
也趨時者危亦安通變者亂亦治不失其所守者困亦亨不謹¶
其所行者豐亦昧晦其明者處明夷而無傷恃其有者居大有¶
而必害至遠而可應者其志同也至近而無與者其意乖也至¶
#<md:CK-KZ_JY226_01p011b>¶
<pb:YP-C_JY226_18maoji-08-0011b>¶
弱而能勝者得其輔也至剛而無過者有其道也益之用凶事¶
濟難也睽之見惡人免怨也不怕其德者無所容不有其躬者¶
無所利獨立自恃者無功恐懼修省者獲福益於人者人益之¶
利於人者人利之信於人者人信之惠於人者人惠之畏凶者¶
無凶畏眚者無眚畏禍者福必至忽福者禍必至予所謂安危¶
在己復何疑哉¶
　　
*** 聖功第十六¶
聖人所以爲聖者用易而已矣用易所以成功者虛靜而已矣¶
虛則無所不容靜則無所不察虛則能受物靜則能應事虛靜¶
久久則靈明虛者天之象也靜者地之象也自强不息天之虛¶
#<md:CK-KZ_JY226_01p012a>¶
<pb:YP-C_JY226_18maoji-08-0012a>¶
也厚德載物地之靜也空闊無涯天之虛也方廣無際地之靜¶
也天地之道惟虛惟靜虛靜在己則是天地在己也道經云人¶
能常清靜天地悉皆歸其斯之謂歟清卽虛也虛靜也者其神¶
德聖功乎¶
¶
¶
¶
¶
¶
¶
#<md:CK-KZ_JY226_01p012b>¶
<pb:YP-C_JY226_18maoji-08-0012b>¶
¶
¶
¶
¶
¶
¶
¶
¶
¶
¶
#<md:CK-KZ_JY226_01p013a>¶
<pb:YP-C_JY226_18maoji-08-0013a>¶
　
** 金丹妙訣¶
　　
*** 金丹圖象說¶
　左四圖法象顯明至道玄玄之旨¶
¶
　安　　　　　　　　　　　　　　撑天拄地太模糊¶
　　　　　　　　　　　　　　　　誰爲安名號玉爐¶
　爐　　　　　　　　　　　　　　曾向此中經煉煅¶
　　　　　　　　　　　　　　　　出無入有盡由渠¶
¶
¶
#<md:CK-KZ_JY226_01p013b>¶
<pb:YP-C_JY226_18maoji-08-0013b>¶
¶
　立　　　　　　　　　　　　　　不無不有不當中¶
　　　　　　　　　　　　　　　　外面虛無裏面空¶
　鼎　　　　　　　　　　　　　　决烈丈夫掀倒看¶
　　　　　　　　　　　　　　　　元來那箇本來紅¶
¶
　還　　　　　　　　　　　　　　威音那畔本來明¶
　　　　　　　　　　　　　　　　昧了皆因着幻形¶
　丹　　　　　　　　　　　　　　若向丹中拈得出¶
　　　　　　　　　　　　　　　　圓陀陀地至靈靈¶
#<md:CK-KZ_JY226_01p014a>¶
<pb:YP-C_JY226_18maoji-08-0014a>¶
¶
¶
　　　　　　　　　　　　　　　　道本無爲法自然¶
　返             　　　　　　聖人立象假名圈¶
　丹             　　　　　　平常日用全彰露¶
　　             　　　　　　打破方知象帝先¶
¶
　　
*** 二圖訣¶
取出三中畫補三還復乾純陽命本固無礙性珠圓受觸全天¶
理離塵合上禪採鉛知下手三疊舞胎仙¶
#<md:CK-KZ_JY226_01p014b>¶
<pb:YP-C_JY226_18maoji-08-0014b>¶
¶
口¶
訣¶
¶
¶
¶
譬¶
喻¶
¶
¶
#<md:CK-KZ_JY226_01p015a>¶
<pb:YP-C_JY226_18maoji-08-0015a>¶
¶
火¶
¶
¶
候¶
¶
¶
圖¶
¶
¶
#<md:CK-KZ_JY226_01p015b>¶
<pb:YP-C_JY226_18maoji-08-0015b>¶
　十一　初一　　子　　玄宫　　復　　初九¶
　十二　初三　　丑　　進　　　臨　　九二¶
　正　　初六　　寅　　徐進　　泰　　九三¶
　二　　初八　　卯　　沐銀河　壯　　九四¶
　三　　十一　　辰　　遇玉關　夬　　九五¶
　四　　(十四望)　巳　　止　　　乾　　上九¶
　五(退)　十六　　午　　崑崙山　姤　　初六¶
　六　　十八　　未　　退　　　遯　　六二¶
　七　　二十　　申　　徐退　　否　　六三¶
　八　　二十三　酉　　浴絳宫　觀　　六四¶
#<md:CK-KZ_JY226_01p016a>¶
<pb:YP-C_JY226_18maoji-08-0016a>¶
　九　　二十六　戌　　守中　　剥　　六五¶
　十　　二十八　亥　　戰　　　坤　　上六¶
¶
¶
外¶
¶
藥¶
¶
圖¶
¶
#<md:CK-KZ_JY226_01p016b>¶
<pb:YP-C_JY226_18maoji-08-0016b>¶
　　乾宮交姤罷¶
內¶
藥¶
圖¶
¶
　　一點落黃庭¶
　　
*** 金丹內外二藥圖說¶
　外藥可以治病可以長生久視¶
　內藥可以超越可以出有入無¶
大凡學道必先從外藥起然後自知內藥高上之士夙植德本¶
#<md:CK-KZ_JY226_01p017a>¶
<pb:YP-C_JY226_18maoji-08-0017a>¶
生而知之故不鍊外藥便鍊內藥¶
　內藥無爲無不爲　　　外藥有爲有以爲¶
　內藥無形無質而實有　外藥有體有用而實¶
　無外藥色身上事　　　內藥法身上事¶
　外藥地仙之道　　　　內藥水仙之道¶
　　二藥全天仙之道¶
　外藥了命　　　　　內藥了性¶
　　二藥全形神俱妙¶
　外藥¶
　　初關(鍊精化氣)先要識天癸生時急採之¶
#<md:CK-KZ_JY226_01p017b>¶
<pb:YP-C_JY226_18maoji-08-0017b>¶
　　中關(鍊氣化神)調和眞息周流六虛自太玄關逆流至天谷穴¶
　　　交合然後下降黃房入中宮乾坤交姤罷一點落黃庭¶
¶
¶
¶
¶
¶
¶
¶
　　上關鍊神還虛(以心鍊念謂之七返情來歸性謂之九還)¶
#<md:CK-KZ_JY226_01p018a>¶
<pb:YP-C_JY226_18maoji-08-0018a>¶
　内藥¶
¶
¶
¶
¶
¶
　内藥先天一點眞陽是也譬如乾卦三中一畫交坤成三坎¶
　水是也中一畫本是乾金異名水中金總名至精也至精固¶
　而復祖炁祖炁者乃先天虛無眞一之元炁非呼吸之炁如¶
　乾三中畫交坤成坎了卻交坤中一陰入於乾而成離三離¶
#<md:CK-KZ_JY226_01p018b>¶
<pb:YP-C_JY226_18maoji-08-0018b>¶
中一陰本是坤土故異名(曰砂中汞是也)¶
　　道生一　一生二　二生三　三生萬物¶
　　虛化神　神化炁　炁化精　精化形¶
　　　已上謂之順¶
　　萬物含三　三歸二　二歸一¶
　　鍊乎至精　精化炁　炁化神¶
　　　已上謂之逆(丹書謂順則成人逆則成丹)¶
上藥三品精炁神¶
　體則一用則二何謂體本來三元之大事也何謂用內外兩¶
　作用是也¶
#<md:CK-KZ_JY226_01p019a>¶
<pb:YP-C_JY226_18maoji-08-0019a>¶
內藥¶
　　先天至精　虛無空炁　不壞元神¶
外藥¶
　　交感精　　呼吸炁　　思慮神¶
¶
　　　一鍊精化氣¶
¶
　初有¶
　關爲　　取坎塡離¶
¶
#<md:CK-KZ_JY226_01p019b>¶
<pb:YP-C_JY226_18maoji-08-0019b>¶
　　　二鍊氣化神¶
¶
　中　　乾坤闢闔¶
　關¶
¶
　　　三鍊神還虛¶
¶
　上無¶
　關爲¶
¶
#<md:CK-KZ_JY226_01p020a>¶
<pb:YP-C_JY226_18maoji-08-0020a>¶
　　此三叚工夫到了則一若向這裏具隻眼三教之大事畢¶
　　矣其或未然細參後事¶
一鍊精化氣¶
　　歸道乃水府求玄丹書云癸生須急採望遠不堪嘗所謂¶
　採者不採之採謂之採也苟實有所採坎中一畫如何得升¶
　精乃先天至靈之化因動而有身身中之至精乃元陽也採¶
　者採此也譬如三乾乃先天至靈始因一動交坤而成坎卽¶
　至靈化元精之象也坎爲水坎中一畫元乾金假名曰水中¶
　金金乃水之母反居水中故曰母隱子胎也採鉛消息難形¶
　筆舌達者觀雷在地中復先王至日閉關商旅不行后不省¶
#<md:CK-KZ_JY226_01p020b>¶
<pb:YP-C_JY226_18maoji-08-0020b>¶
　方之語思過半矣餘存口訣¶
二鍊氣化神¶
　　崇釋則離宫修定丹書云眞土制眞鉛眞鉛制眞汞鉛汞¶
　歸土釜身心寂不動斯言盡矣旣得眞鉛則眞汞何慮乎不¶
　凝鍊炁之要貴乎運動一闔一闢一往一來一升一降無有¶
　停息始者用意後則自然一呼一吸奪一年之造化卽太上¶
　云玄牝之門是謂天地根綿綿若存用之不勤正此義也達¶
　者若於乾坤易之門與夫復　　姤　　之内上留意鍊氣¶
　之要備矣¶
三鍊神還虛¶
#<md:CK-KZ_JY226_01p021a>¶
<pb:YP-C_JY226_18maoji-08-0021a>¶
　三工夫到此一箇字也用不着¶
　　
*** 三五指南圖局說¶
紫陽眞人悟眞篇詩云三五一都三箇字古今明者實然希東¶
三南二同成五北一西方四共之戊己還從生數五三家相見¶
結嬰兒嬰兒是一含眞氣十月胎成入聖基只此五十六字貫¶
徹諸子百家丹經子書若向這裏具隻眼參學事畢其或未然¶
向注脚下商量¶
　初三五一都三箇字三元五行一氣也古今明者實然希亘¶
　古亘今知者鮮矣東三南二同成五東三木也南二火也木¶
　生火木乃火之母兩性一家故曰同成五也北一西方四共¶
#<md:CK-KZ_JY226_01p021b>¶
<pb:YP-C_JY226_18maoji-08-0021b>¶
　之北一水也西四金也金生水金乃水之母兩性一家故曰¶
　共之戊己還從生數五者土之生數也五居中無偶自是一¶
　家所謂三家相見者三元五行混而爲一也故曰三家相見¶
　結嬰兒所謂嬰兒者亦是假名純一之義也故曰嬰兒是一¶
　舍眞氣也十月胎成入聖基者三百日胎二八兩藥烹之鍊¶
　之成之熟之超凡入聖之大功也故曰入聖基也¶
　中以一身言之東三木也我之性也西四金也我之情也南¶
　二火也我之神也北一水也我之精也性乃心之主心乃神¶
　之舍性與神同係乎心東三南二同成五也精乃身之主身¶
　者情之係精與情同係乎身北一西方四共之也戊己中土¶
#<md:CK-KZ_JY226_01p022a>¶
<pb:YP-C_JY226_18maoji-08-0022a>¶
　意也四象五行意爲之主宰意無偶自是一家也修鍊之士¶
　收拾身心意則自然三元五行混而爲一也丹書云收拾身¶
　心爲採藥正謂此也收拾身心之要在乎虛靜虛其心則神¶
　與性合靜其身則精與情寂意大定則三元混一此所謂三¶
　花聚五氣朝聖胎凝¶
　末情合性謂之金木併精合神謂之水火交意大定謂之五¶
　行全丹書云鍊精化氣爲初關身不動也鍊氣化神爲中關¶
　心不動也鍊神化虛爲上關意不動也心不動東三南二同¶
　成五也身不動北一西方四共之也意不動戊己還從生數¶
　五也身心意合卽三家相見結嬰兒也作是見者金丹之能¶
#<md:CK-KZ_JY226_01p022b>¶
<pb:YP-C_JY226_18maoji-08-0022b>¶
　事畢矣神仙之大事盡矣至於丹書種種法象種種異名並¶
　不外乎身心意也雖然猶有不能直下會意者今立異名法¶
　象圖局於後具眼者流試著眼看¶
¶
譬¶
¶
喻¶
¶
圖¶
¶
#<md:CK-KZ_JY226_01p023a>¶
<pb:YP-C_JY226_18maoji-08-0023a>¶
¶
東三　天三生木　以易言之曰震曰長男曰魂¶
¶
¶
南二　地二生火　以易言之曰離曰中女曰朱雀¶
¶
¶
中五　天五生土　以易言之寄位坤曰母曰主曰眞土¶
¶
¶
#<md:CK-KZ_JY226_01p023b>¶
<pb:YP-C_JY226_18maoji-08-0023b>¶
¶
北一　天一生水　以易言之曰坎曰中男曰玄武曰龜¶
¶
¶
西四　地四生金　以易言之曰兌曰少女曰魄¶
¶
身心意曰三家精氣神曰三元精神魂魄意曰五氣鉛汞銀砂¶
土曰五行三家相見曰胎圓三元合一曰丹成(大德三年純陽誕日書于鑾江¶
中和菴)¶
　　
*** 玄關一竅(贈門人)¶
#<md:CK-KZ_JY226_01p024a>¶
<pb:YP-C_JY226_18maoji-08-0024a>¶
夫玄關一竅者至亥至要之機關者非印堂非顖門非肚臍非¶
膀胱非兩腎非腎前臍後非兩腎中間上至頂門下至脚跟四¶
大一身才著一處便不是也亦不可離了此身向外尋之所以¶
聖人只一中字示人只此中字便是也我設一喻令爾易知且¶
如傀儡手足舉動百樣趨蹌非傀儡能動是絲線牽動雖是線¶
上關捩卻是弄傀儡底人牽動咦還識這箇弄傀儡底人麽休¶
更疑惑我直說與汝等傀儡比此一身絲線比玄關弄傀儡底¶
人比主人公一身手足舉動非手足動是玄關使動雖是玄關¶
動卻是主人公使教玄關動若認得這箇動底關捩又奚患不¶
成仙乎¶
#<md:CK-KZ_JY226_01p024b>¶
<pb:YP-C_JY226_18maoji-08-0024b>¶
　　
*** 試金石¶
夫金丹者虛無爲體清靜爲用無上至眞之妙道也世鮮知之¶
人鮮行之於是聖人用方便力開善誘門强立名象著諸丹書¶
接引後學蓋欲來者誦言明理嘿識濳通則行之頓超眞境奈¶
何後學不窮其理執着筌蹄妄引百端支離萬狀將至道碎破¶
爲曲徑旁蹊三千六百良不得其傳故也況今之無知淺學將¶
聖人經旨妄行箋注乖訛尤甚安得不悮後來雖苦志之士亦¶
不能辨其邪正深可憐憫予因是事故作此試金石而辨其眞¶
僞俾諸學者不被眩惑决然無疑直超道岸聖師曰道法三千¶
六百門人人各執一爲根誰知些子玄微處不在三千六百門¶
#<md:CK-KZ_JY226_01p025a>¶
<pb:YP-C_JY226_18maoji-08-0025a>¶
予謂祖師老婆心切故作是詩也若復有人作如是見者大地¶
皆黃金其或未然須當試過於是乎書¶
¶
¶
¶
¶
¶
¶
¶
　　(最上一乘　　　　無上至眞之妙)¶
#<md:CK-KZ_JY226_01p025b>¶
<pb:YP-C_JY226_18maoji-08-0025b>¶
　
*** 傍門九品¶
　　
**** 下三品¶
御女房中三峰採戰食乳對爐女人爲鼎天癸爲藥產門爲生¶
身處精血爲大丹頭鑄雌雄劍立陰陽爐謂女子爲純陽指月¶
經爲至寶採而餌之爲一月一還用九女爲九鼎爲九年九返¶
令童男童女交合而採初精取陰中黍米爲玄珠至於美金花¶
弄金槍七十二家强兵戰勝多入少出九淺一深如此邪謬謂¶
之泥水丹法三百餘條此大亂之道也乃下品之下邪道也¶
又有八十四家接法三十六般採陰用胞衣爲紫河車鍊小便¶
爲秋石食自己精爲還元捏尾閭爲閉關夫婦交合使精不過¶
#<md:CK-KZ_JY226_01p026a>¶
<pb:YP-C_JY226_18maoji-08-0026a>¶
爲無漏採女經爲紅圓子或以五金八石修鍊爲丸令婦人服¶
之十月後産肉塊爲至藥採而服之如此謬術不欲盡舉約有¶
三百餘條乃下品之中外道也¶
又有諸品丹竈爐火燒熱五金八石勾庚乾汞點茅燒艮撥灰¶
弄火至於靈砂外藥三遜五假金石草木服餌之法四百餘條¶
乃下品之上外道也¶
　右下三品共一千餘條貪淫嗜利者行之¶
　　
**** 中三品¶
休糧辟穀忍寒食穢服餌椒木曬背卧冰日持一齋或清齋或¶
食物多爲奇特或飲酒不醉爲驗或减食爲抽添或不食五味¶
#<md:CK-KZ_JY226_01p026b>¶
<pb:YP-C_JY226_18maoji-08-0026b>¶
而食三白或不食煙火食或飲酒食肉不藉身命自謂無爲或¶
翻滄倒海種種捏怪乃中品之下也¶
吞霞服氣採日月精華吞星曜之光服五方之氣或採水火之¶
氣或存思注想遨遊九州爲運用或想身中二氣化爲男女象¶
人間夫婦交採之狀爲合和一切存想種種虛妄等法乃中品¶
之中也¶
傳授三歸五戒看誦修習傳信法取報應行考赴取歸程歸空¶
十信三際九接瞻星禮斗或持不語或打勤勞持守外功已上¶
有爲乃中品之上漸次近道也¶
右三品一千餘條行之不怠漸入佳境勝別留心¶
#<md:CK-KZ_JY226_01p027a>¶
<pb:YP-C_JY226_18maoji-08-0027a>¶
　　
**** 上三品¶
定觀鑒形存思吐納摩撫消息八段錦六字氣視頂門守臍蒂¶
吞津液攪神水或千口木爲活或指舌爲赤龍或擦身令熱爲¶
火候或一呵九摩求長生或鍊稠唾爲眞種子或守丹田或兜¶
外腎至於煮海觀鼻以津精涎沫爲藥乃上品之下也¶
閉息行氣屈伸導引摩腰腎守印堂運雙晴搖夾脊守臍輪或¶
以雙晴爲日月或以眉間爲玄關或叩齒爲天門或想元神從¶
頂門出入或夢游仙境或默朝上帝或以昏沉爲入定或數息¶
爲火候或想心腎黑白二氣相交爲旣濟乃上品之中也¶
般精運氣三火歸臍調和五臟十六觀法固守丹田服中黃氣¶
#<md:CK-KZ_JY226_01p027b>¶
<pb:YP-C_JY226_18maoji-08-0027b>¶
三田還返補腦還精雙提金井夾脊雙關握固內視種種般運¶
乃上品之上也¶
　　右三品一千餘條中士行之亦可卻病¶
　　
*** 漸法三乘¶
下乘者以身心爲鼎爐精氣爲藥物心腎爲水火五臟爲五行¶
肝肺爲龍虎精爲眞種子以年月日時行火候嚥津灌溉爲沐¶
浴口鼻爲三要腎前臍後爲玄關五行混合爲丹成此乃安樂¶
之法其中作用百餘條若能忘情亦可養命(與上三品稍同作用處別)¶
中乘者乾坤爲鼎器坎離爲水火烏兔爲藥物精神魂魄意爲¶
五行身心爲龍虎氣爲眞種子一年寒暑爲火候法水溉灌爲¶
#<md:CK-KZ_JY226_01p028a>¶
<pb:YP-C_JY226_18maoji-08-0028a>¶
沐浴內境不出外境不入爲固濟太淵絳宫精房爲三要泥丸¶
爲玄關精神混合爲丹成此中乘養命之法其中作用數十條¶
與下乘大同小異若行不怠亦可長生久視¶
上乘者以天地爲鼎爐日月爲水火陰陽爲化機鉛汞銀砂土¶
爲五行性情爲龍虎念爲眞種子以心鍊念爲火候息念爲養¶
火含光爲固濟降伏內魔爲野戰身心意爲三要天心爲玄關¶
情來歸性爲丹成和氣薰蒸爲沐浴乃上乘延生之道其中與¶
中乘相似作用處不同亦有十餘條上士行之始終如一可證¶
仙道¶
　　
*** 最上一乘¶
#<md:CK-KZ_JY226_01p028b>¶
<pb:YP-C_JY226_18maoji-08-0028b>¶
夫最上一乘無上至眞之妙道也以太虞爲鼎太極爲爐清靜¶
爲丹基無爲爲丹母性命爲鉛汞定慧爲水火窒慾懲忿爲水¶
火交性情合一爲金木併洗心滌慮爲沐浴存誠定意爲固濟¶
戒定慧爲三要中爲玄關明心爲應驗見性爲凝結三元混一¶
爲聖胎性命打成一片爲丹成身外有身爲脫胎打破虛空爲¶
了當此最上一乘之妙至士可以行之功滿德隆直超圓頓形¶
神俱妙與道合眞¶
¶
¶
¶
#<md:CK-KZ_JY226_01p029a>¶
<pb:YP-C_JY226_18maoji-08-0029a>¶
　　
** 問答語錄¶
　　　　　　　潔菴瓊蟾子程安道問三教一貫之道¶
瑩蟾子宴坐蟾窟是夜寒光清氣眞潔可掏門人瓊蟾子猛思¶
生死事大神仙不可不敬慕功行不可不專修稽首拜問曰弟¶
子嘗聞自古上聖高眞厯代仙師皆因修眞而成道必以鉛汞¶
爲金丹之根蒂不知鉛汞是何物師曰夫鉛汞者天地之始萬¶
物之母金丹之本也非凡鉛黑錫水銀朱砂奈何謬者不知眞¶
玄私意揣度惑壞後學徒費歲時擔閣一生深可憐憫若不遇¶
眞師點化皆妄爲矣紫陽眞人曰饒君聰慧過顔閔不遇眞師¶
莫强猜正謂此也我今爲汝指出眞鉛眞汞身心是也聖師云¶
#<md:CK-KZ_JY226_01p029b>¶
<pb:YP-C_JY226_18maoji-08-0029b>¶
身心兩箇字是藥也是火也又云要知産藥川源處只在西南¶
是本鄉西南者坤也坤屬身身中之精乃陰中之陽也如乾中¶
一爻入坤而成坎外陰內陽外柔內剛外坤內乾坎水之中有¶
乾金故强名曰水中金也夫汞者心中之氣也陽中之陰如坤¶
中一爻入乾而成離外陽內陰外剛內柔外乾內坤離火之中¶
有坤土故强名曰砂中汞也精氣感合之妙故强名立象以鉛¶
汞喻之使學者知有體用耳以此推之無出身心兩字身心合¶
一之後鉛汞皆無也¶
問如何是抽添曰身不動氣定謂之抽心不動神定謂之添身¶
心不動神凝氣結謂之還元所以取坎中之陽補離中之陰而¶
#<md:CK-KZ_JY226_01p030a>¶
<pb:YP-C_JY226_18maoji-08-0030a>¶
成乾謂抽鉛添汞也¶
問如何是烹鍊曰身心欲合未合之際若有一毫相撓便以剛¶
决之心敵之爲武鍊也身心旣合精氣旣交之後以柔和之心¶
守之爲文烹也此理無他只是降伏身心便是烹鉛鍊汞也忘¶
情養性虛心養神萬縁頓息百慮俱澄身心不動神凝氣結是¶
謂丹基喻曰聖胎也以上異名只是以性攝情而已性寂情冥¶
照見本來抱本還虛歸根復命謂之丹成也喻曰脫胎¶
問諸丹經云用工之妙要在玄關不知玄關正在何處曰玄關¶
者至玄至妙之機關也甯有定位着在身上卽不是離了此身¶
向外尋求亦不是泥於身則着於形泥於外則着於物夫玄關¶
#<md:CK-KZ_JY226_01p030b>¶
<pb:YP-C_JY226_18maoji-08-0030b>¶
者只於四大五行不着處是也余今設一譬喻令汝易於曉會¶
且如傀儡手足舉動百般舞蹈在乎線上關捩實由主人使之¶
傀儡比得人之四大一身線比得玄關抽牽底主人比得本來¶
眞性傀儡無線則不能動人無玄關亦不能運動汝但於二六¶
時中行住坐卧着工夫向內求之語默視聽是箇甚麽若身心¶
靜定方寸湛然眞機妙應處自然見之也易繫云寂然不動卽¶
玄關之體也感而遂通卽玄關之用也自見得玄關一得求得¶
藥物火候三元八卦皆在其中矣時人若以有形着落處爲玄¶
關者縱勤功苦志事終不成欲直指出來恐汝信不及亦不得¶
用須是自見始得譬如儒家先天之學亦要默而識之孟子云¶
#<md:CK-KZ_JY226_01p031a>¶
<pb:YP-C_JY226_18maoji-08-0031a>¶
浩然之氣塞乎天地之間曰難言也且難言之妙非玄關乎且¶
如釋氏不立文字教外別傳使人神領意會謂之不傳之妙能¶
知此理者則能一徹萬融也¶
問或謂崇釋與修道可以斷生死出輪迴學儒可盡人倫不能¶
了生死豈非三教異同乎曰達理者奚患生死耶且如窮理盡¶
性以至於命原始返終知周萬物則知生死之說所以性命之¶
學實儒家正傳窮得理徹了然自知豈可不能斷生死輪迴乎¶
且如羲皇初畫易之時體天設教以道化人未嘗有三教之分¶
故曰皇天無二道聖人無兩心當來初畫一者象太極也有一¶
便有二象兩儀也一者陽也一者陰也一陰一陽之謂道仰則¶
#<md:CK-KZ_JY226_01p031b>¶
<pb:YP-C_JY226_18maoji-08-0031b>¶
觀於天上畫一畫以象天俯則察於地下畫一畫以象地中畫¶
一畫以象人故三畫以成乾三象三才也兩乾斷而成坤三象¶
六合也故曰立天之道曰陰與陽立地之道曰柔與剛立人之¶
道曰仁與義兼三才而兩之故六畫而成坤以一身言之立天¶
之道曰陰與陽心之神氣也立地之道曰柔與剛身之形體也¶
立人之道曰仁與義意之情性也心身意象乾三才也神氣性¶
情形體象坤之六合也易曰遠取諸物近取諸身此之謂也¶
問繫辭云六畫而成卦先生云六畫而成坤者何也曰汝未知¶
之若謂六畫而成卦者文王重卦也文王未重卦之前豈可謂¶
無三才六合乎先賢云立天之道曰陰與陽天之乾坤也立地¶
#<md:CK-KZ_JY226_01p032a>¶
<pb:YP-C_JY226_18maoji-08-0032a>¶
之道曰柔與剛地之乾坤也立人之道曰仁與義人之乾坤也¶
以此推之乾坤兩卦三才六合備矣又豈以重卦言之哉所謂¶
六畫而成卦者重卦之後名爲後天卦也¶
問若謂未重卦之前三才六合備矣而繫辭云以制器者尚其¶
象未必因器而設象因象而制器乎曰因象而制器¶
問三皇以下聖人制器皆以重卦言之若謂因象制器文王未¶
重易之前豈有重卦之名乎曰非也前賢云須信畫前元有易¶
所以文王未重卦之前六十四卦俱備¶
問卦若不重六十四卦從何而得曰變卦所生也一卦變八卦¶
八卦變六十四卦且如乾卦三爻上兩爻少陽下一爻老陽支¶
#<md:CK-KZ_JY226_01p032b>¶
<pb:YP-C_JY226_18maoji-08-0032b>¶
出巽卦來陽變爲陰乾之巽天風姤也舉此一卦諸卦皆然¶
問卦不重而有六十四卦文王如何又重之曰卦不重而變六¶
十四卦乃羲皇心法道統正傳誘萬世之下學者同入聖門重¶
卦而生六十四卦者乃文王周孔立民極正人倫使世人趨吉¶
避凶立萬世君臣父子之綱耳故性命之學不敢輕明於言亦¶
不忍隱斯道孔子微露於繋辭濓溪發明於太極通書也蓋欲¶
來者熟咀之而自得之此學不泯其傳矣¶
問一陰一陽之謂道如何說曰陰陽者乾坤也乾坤出於太極¶
太極判而兩儀立焉兩儀天地也不言天地而言乾坤者貴其¶
用不貴其體也或曰乾陽也坤陰也如何又云天地曰天地卽¶
#<md:CK-KZ_JY226_01p033a>¶
<pb:YP-C_JY226_18maoji-08-0033a>¶
乾坤也乾坤卽陰陽也陰陽一太極也太極本無極也以太極¶
言之則曰天地以易言之則曰乾坤以道言之則曰陰陽若以¶
人身言之天地形體也乾坤性情也陰陽神氣也以法象言之¶
天龍地虎也乾馬坤牛也陽烏陰兔也以金丹言之天鼎地爐¶
也乾金坤土也陰汞陽鉛也散而言之種種異名合而言之一¶
陰一陽也修仙之人鍊鉛汞而成丹者卽身心合而還其本初¶
陰陽合而復歸太極也¶
問三五一是何也曰三元五行也東三南二是一箇五北一西¶
四是兩箇五中土是三箇五是謂三五也以人身言之性三神¶
二是一箇五情四精一是兩箇五意五是三箇五也三五合一¶
#<md:CK-KZ_JY226_01p033b>¶
<pb:YP-C_JY226_18maoji-08-0033b>¶
則歸太極身心意合一則成聖胎也紫陽眞人云三五一都三¶
箇字(三元五行一氣是也)古今明者實然稀(世鮮知之)東三南二同成五(東三性也¶
南二神也)北一西四方共之(北一精也西四情也)戊己還從生數五(土數五意也)三¶
家相見結嬰兒(三家者身心意也嬰兒者三五合一而成用也)嬰兒是一含眞氣(嬰兒是眞¶
一之異名太一含眞也)十月胎圓入聖基(工夫十月脫出凡胎超凡入聖也)以此求之金¶
丹之道實入聖基也¶
問繫辭云天地設位易行乎中如何曰天地設位人生於中是¶
謂三才故人與物生生而不息所以不言人與物而言易者聖¶
人言乾坤易之門隨時變易以從道也如金丹以乾坤爲鼎器¶
者天地設位也以陰陽爲化機者卽易行乎中也元始採藥無¶
#<md:CK-KZ_JY226_01p034a>¶
<pb:YP-C_JY226_18maoji-08-0034a>¶
窮行火候之不息也¶
問闢戸謂之乾闔戸謂之坤一闔一闢謂之變如何曰一闔一¶
闢者一動一靜也乾陽坤陰如門戸之闔闢卽乾坤易之門也¶
且如陰陽互動互靜機緘不已元亨利貞定四時成歲變者變¶
易也至道與神氣混混淪淪周乎三才萬物闔闢無窮致廣大¶
而盡精微矣以一身言之呼吸是矣呼則接天根是謂之闢吸¶
則接地根是謂之闔一呼一吸化生金液是謂之變闔闢呼吸¶
卽玄牝之門天地之根矣所謂呼吸者非口鼻呼吸乃眞息闔¶
闢也¶
問乾道成男坤道成女如何曰乾父也坤母也乾初爻交坤而¶
#<md:CK-KZ_JY226_01p034b>¶
<pb:YP-C_JY226_18maoji-08-0034b>¶
成震震初索而得男是謂長男坤初爻交乾而成巽巽初索而¶
得女是謂長女乾中爻交坤而成坎坎再索而得男是謂中男¶
坤中爻交乾而成離離再索而得女是謂中女乾三爻交坤而¶
成艮艮三索而得男是謂少男坤三爻交乾而成兌兌三索而¶
得女是謂少女乾生三男坤生三女乾坤共生六子是謂八卦¶
以身言之初受胎時禀父母精華而成此身精華者丹經喻曰¶
天壬地癸也初交合時天壬先至地癸隨至癸裹壬則成男子¶
地癸先至天壬隨至壬裹癸則成女子壬癸偶然齊至則成雙¶
胎壬先至癸遲至癸先至壬遲至俱不成胎也故曰乾道成男¶
坤道成女夫天壬地癸者乃天地元精元氣也亦丹經所云坎¶
#<md:CK-KZ_JY226_01p035a>¶
<pb:YP-C_JY226_18maoji-08-0035a>¶
戊離己異名鉛汞也節之於外則成人益之於內則成丹世人¶
不知生男生女實由命分中得不由人力若不斷絕淫慾自爲¶
修養直待精華耗謁早至夭亡大可惜也又豈知寡慾而得男¶
女貴而壽多慾而得男女濁而夭¶
問形而上者謂之道形而下者謂之器如何曰形而上者無形¶
質形而下者有體用無形質者係乎性汞也有體用者係乎命¶
鉛也總而言之無出身心也¶
問聖人以易洗心退藏於密密是何也曰誠之至也易理致廣¶
大而盡精微聖人玩味其理洗心滌慮藏於極誠矣¶
問書云人心惟危道心惟微惟精惟一允執厥中不知中如何¶
#<md:CK-KZ_JY226_01p035b>¶
<pb:YP-C_JY226_18maoji-08-0035b>¶
執曰執者一定之辭中者正之中也道心微而難見人心危而¶
不安雖至人亦有人心雖下愚亦有道心苟能心常正得中所¶
以微妙而難見也若心稍偏而不中所以危殆而不安也學仙¶
之人擇一而守之不易常執其中自然危者安而微者著矣金¶
丹用中爲玄關者亦是這箇道理¶
問上天之載無聲無臭如何曰誠之昭著雖無聲可聞無臭可¶
知天道亦不可掩如道經云大量玄玄亦是眞之至也¶
問不識不知順帝之則如何曰聖人生而知之默而順之天理¶
所謂不思而得不勉而中得無爲自然之道也此則中庸所謂¶
誠而明也若謂明而誠正是聖人之教耳學道之人夙有根器¶
#<md:CK-KZ_JY226_01p036a>¶
<pb:YP-C_JY226_18maoji-08-0036a>¶
一直了性自然了命也此生而知之也根器淺薄者不能一直¶
了性自教而入從有至無自粗達妙所以先了命而後了性也¶
此學而知之也¶
問夫子飯蔬食飲水曲肱而枕之樂亦在其中矣夫子樂在何¶
處曰夫子所樂者天所知者命故樂天知命而不憂雖匡人所¶
逼猶且弦歌自娛於易得不遠復以修身復見天地之心窮理¶
盡性以至於命此金丹之妙也¶
問顔子簞瓢之樂如何曰顔子得夫子樂天知命不憂之理故¶
不改其樂也所以如愚心齋坐忘黜聰明去智慮庶乎屢空亦¶
金丹之妙也¶
#<md:CK-KZ_JY226_01p036b>¶
<pb:YP-C_JY226_18maoji-08-0036b>¶
問曾子被破褐而頌聲滿天地天子不得而臣諸侯不得而友¶
是如何曰曾子一唯之妙口耳俱忘所以修身齊家治國平天¶
下得一貫之道¶
問子路問死夫子答曰未知生焉知死是如何曰生死乃晝夜¶
之常知有晝則知有夜易云原始返終則知死生之說丹書云¶
父母未生已前是金丹之基釋云未有此身性在何處以此求¶
之三教入處只要原其始自知其終泝其流而知其源人能窮¶
究此身其所從來生死自然都知也汝曾看太極圖否太極未¶
判之前是甚麽若窮得透則知此身之前原始可以要終也¶
問太極未判其形若鷄子鷄子之外是甚麽曰太虛也凡人受¶
#<md:CK-KZ_JY226_01p037a>¶
<pb:YP-C_JY226_18maoji-08-0037a>¶
氣之時形體未分亦如鷄子旣生之後立性立命一身之外皆¶
太虛也問人在母腹中時還有性否曰腹中穢污靈性豈存得¶
住又問懷胎五七箇月其胎忽動莫非性乎曰非性也一氣而¶
已人在腹中時隨母呼吸一離母胎立性立命便自有天地且¶
如蛇斬作兩段前尚走尾尚活又有人煮蟹旣熟遺下生脚尚¶
動豈性也汝究此理則知氣動也非性也¶
問語云吾道一以貫之如何曰聖人言身中一天理可以貫通¶
三才三教萬事無不備矣如釋氏無我無人無衆生無壽者道¶
教了一萬事畢皆一貫也¶
問世尊拈花示衆獨迦葉微笑世尊云吾有正法眼藏涅槃妙¶
#<md:CK-KZ_JY226_01p037b>¶
<pb:YP-C_JY226_18maoji-08-0037b>¶
心分付摩訶迦葉不知微笑者何事曰世尊拈花示衆衆皆不¶
見佛心獨迦葉見佛心之妙所以微笑故世尊以心外之妙分¶
付與迦葉也¶
問達摩西來不立文字直指人心見性成佛如何是見性曰達¶
摩以眞空妙理眞指人心見性者使人轉物情空自然見性也¶
豈在乎筆舌傳之哉¶
問儒有先天易釋有般若經道有靈寶經莫非文字乎曰非也¶
皆聖人以無言而形於有言顯眞常之道也釋教一大藏教典¶
及諸家語錄因果儒教九經三傳諸子百家道教洞玄諸品經¶
典及諸丹書是入道之徑路超昇的梯階若至極處一箇字也¶
#<md:CK-KZ_JY226_01p038a>¶
<pb:YP-C_JY226_18maoji-08-0038a>¶
使不着汝問余數事亦只是過河之筏向上一着當於言句之¶
外求之或築着磕着悟得透得復歸於太極圓明覺照虛徹靈¶
通性命雙全形神俱妙虛空同體仙佛齊肩亦不爲難¶
問先生云三教一理極荷開發但釋氏涅槃道家脫胎似有不¶
同處曰涅槃與脫胎只是一箇道理脫胎者脫去凡胎也豈非¶
涅槃乎如道家鍊精化氣鍊氣化神鍊神還虛卽抱本歸虛與¶
釋氏歸空一理無差別也又問脫胎後還有造化麽曰有造化¶
在聖人云身外有身未爲奇特虛空粉碎方露全眞所以脫胎¶
之後正要脚踏實地直待與虛空同體方爲了當且如佛云眞¶
空儒曰無爲道曰自然皆抱本還元與太虛同體也執着之徒¶
#<md:CK-KZ_JY226_01p038b>¶
<pb:YP-C_JY226_18maoji-08-0038b>¶
疇克知此一貫之道哉潔菴曰先生精造金丹之妙道融通三¶
教之玄機隨問隨答極玄極妙豈敢自祕當刊諸梓與同志之¶
士相與開發隋珠趙璧自有識者¶
　　
** 趙定菴問答¶
師曰前代祖師高眞上聖有無上至眞之道留傳在世度人汝¶
還知否定菴曰弟子初進玄門至愚至蠢蒙師收錄千載之幸¶
也無上正眞之道誠未知之望師開發師曰無上正眞之道者¶
無上可上玄之又玄無象可象不然而然至極至妙之謂也聖¶
人强名曰道自古上仙皆由此處了達未有不由是而修證者¶
聖師口口厯代心心相傳所授金丹之旨乃無上正眞之妙道¶
#<md:CK-KZ_JY226_01p039a>¶
<pb:YP-C_JY226_18maoji-08-0039a>¶
也定菴曰無上正眞之妙喻爲金丹其理云何師曰金者堅也¶
丹者圓也釋氏喻之爲圓覺儒家喻之爲太極初非別物只是¶
本來一靈而已本來眞性永劫不壞如金之堅如丹之圓愈鍊¶
愈明釋氏曰○此者眞如也儒曰○此者太極也吾道曰○此¶
乃金丹也體同名異易曰易有太極是生兩儀太極者虛無自¶
然之謂也兩儀者一陰一陽也陰陽天地也人生於天地之間¶
是謂三才三才之道一身備矣太極者元神也兩儀者身心也¶
以丹言之太極者丹之母也兩儀者眞鉛眞汞也所謂鉛汞者¶
非水銀朱砂硫黃黑錫草木之類亦非精津涕唾心腎氣血乃¶
身中元神身中元氣身不動精氣凝結喻之曰丹所謂丹者身¶
#<md:CK-KZ_JY226_01p039b>¶
<pb:YP-C_JY226_18maoji-08-0039b>¶
也○者眞性也丹中取出○者謂之丹成所謂丹者非假外而¶
造作由所生之本而成正眞也世鮮知之今之修丹之士多不¶
得其正傳皆是向外尋求隨邪背正所以學者多而成者少也¶
或鍊五金八石或鍊三遜五假或鍊雲霞外氣或鍊日月精華¶
或採星曜之光或想空中丸塊而成丹或想丹田有物而爲丹¶
或肘後飛金精或眉間存想或還精補腦或運氣歸臍乃至服¶
穢吞精納新吐故八段錦六字氣搖夾脊絞轆轤閉尾閭守臍¶
蒂採天癸鍛秋石屈伸導引撫摩消息默朝上帝舌拄上腭三¶
田還返閉息行氣三火聚於膀胱五行攢於苦海如斯小法何¶
啻千門縱勤功採取終不能成其大事經云正法難遇多迷眞¶
#<md:CK-KZ_JY226_01p040a>¶
<pb:YP-C_JY226_18maoji-08-0040a>¶
道多入邪宗此之謂也夫至眞之要至簡至易難遇易成若遇¶
至人點化無不成就定菴曰弟子夙生慶幸得遇老師幸沾法¶
乳金丹之要望賜點化師曰汝今諦聽當爲汝談夫鍊金丹者¶
全在奪天地造化以乾坤爲鼎器日月爲水火陰陽爲化機烏¶
兔爲藥物仗天罡之斡運斗柄之推遷採藥有時運符有則進¶
火退符體一年之節候抽鉛添汞象一月之虧盈攢簇五行合¶
和四象追二氣歸黄道會三性於元宫返本還元歸根復命功¶
圓神備凡蛻爲仙謂之丹成也定菴曰天地造化誠恐難奪師¶
曰無出一身奚難之有天地形體也水火精氣也陰陽身心也¶
烏兔性情也所以形體爲鼎爐精氣爲水火情性爲化機身心¶
#<md:CK-KZ_JY226_01p040b>¶
<pb:YP-C_JY226_18maoji-08-0040b>¶
爲藥材聖人恐學者無以取則遂以天地喻之人身與天地造¶
化無有不同處身心兩箇字是藥也是火所以天魂地魄乾馬¶
坤牛陽鉛陰汞坎男離女日烏月兔無出身心兩字也天罡斡¶
運者天心也丹書云人心若與天心合顚倒陰陽止片時又云¶
以心觀道道卽心也以道觀心心卽道也斗柄推遷者玄關也¶
夫玄關者至玄至妙之機關也今之學者多泥於形體或云眉¶
間或云臍輪或云兩腎中間或云臍後腎前或云膀胱或云丹¶
田或云首有九宫中爲玄關或指産門爲生身處或指口鼻爲¶
玄牝皆非也但着在形體上都不是亦不可離此一身向外尋¶
求諸丹經皆不言正在何處者何也難形筆舌亦說不得故曰¶
#<md:CK-KZ_JY226_01p041a>¶
<pb:YP-C_JY226_18maoji-08-0041a>¶
玄關所以聖人只書一中字示人此中字玄關明矣所謂中者¶
非中外之中亦非四維上下之中不是在中之中釋云不思善¶
不思惡正恁麽時那箇是自己本來面目此禪家之中也儒曰¶
喜怒哀樂未發謂之中此儒家之中也道曰念頭不起處謂之¶
中此道家之中也此乃三教所用之中也易曰寂然不動中之¶
體也感而遂通中之用也老子云致虛極守靜篤萬物並作吾¶
以觀其復易云復其見天地之心且復卦一陽生於五陰之下¶
陰者靜也陽者動也靜極生動只這動處便是玄關也汝但於¶
二六時中舉心動念處着工夫玄關自然見也見得玄關藥物¶
火候運用抽添乃至脫胎神化並不出此一竅採藥者採身中¶
#<md:CK-KZ_JY226_01p041b>¶
<pb:YP-C_JY226_18maoji-08-0041b>¶
眞鉛眞汞也藥有時非冬至非月生非子時祖師云鍊丹不用¶
尋冬至身中自有一陽生又云鉛見癸生須急採金逢望遠不¶
堪嘗以此求之身中癸生一陽時也便可下手採之二氣交合¶
之後要識持盈不可太過望遠不堪嘗也進火退符無以取則¶
則遂以一年節候寒暑往來以爲火符之則又以一月盈虧以¶
明抽添之旨且如冬至一陽生復卦十二月二陽臨卦正月三¶
陽泰卦二月四陽大壯卦三月五陽夬卦四月純陽乾卦陽極¶
陰生五月一陰姤卦六月二陰遯卦七月三陰否卦八月四陰¶
觀卦九月五陰剝卦十月純陰坤卦陰極陽生周而復始此火¶
符進退之機奈何學者執文泥象以冬至日下手進火夏至退¶
#<md:CK-KZ_JY226_01p042a>¶
<pb:YP-C_JY226_18maoji-08-0042a>¶
符二八月沐浴尤不知其要也聖人見學者錯用心志又以一¶
年節候促在一月之內以朔望象冬夏至以兩弦比二八月以¶
兩日半准一月以三十日准一年世人又着在月上又以一月¶
盈虧促在一日以子午體朔望以卯酉體二弦學者又着在日¶
上近代眞師云一刻之工夫自有一年之節候又曰父母未生¶
以前烏有年月日時此聖人誘喻初學勿錯用心奈何執着之¶
徒不窮其理執文泥象徒爾勞心余今直指與汝身中癸生便¶
是一陽也陽升陰降便是三陽也陰陽分是四陽體二月如上¶
弦比卯時宜沐浴然後進火陰陽交神氣合六陽也陰陽相交¶
神氣混融之後要識持盈不知止足前功俱廢故曰金逢望遠¶
#<md:CK-KZ_JY226_01p042b>¶
<pb:YP-C_JY226_18maoji-08-0042b>¶
不堪嘗然後退符象一陰乃至陰陽分象三陰陰陽伏位宜沐¶
浴象八月比下弦如酉時也然後退至六陰陰極陽生頃刻之¶
間一周天也汝但依而行之久久工夫漸凝漸結無質生質結¶
成聖胎謂之丹成也定菴曰下手工夫周天運用已蒙開發種¶
種異名不能盡知望師指示師曰異名者只是譬喻無出身心¶
兩字下工之際凝耳韻含眼光緘舌氣調鼻息四大不動使精¶
神魂魄意各安其位謂之五氣朝元運入中宫謂之攢簇五行¶
心不動龍吟身不動虎嘯身心不動謂之降龍伏虎龍吟則氣¶
固虎嘯則精固握固靈根也以精氣喻之龜蛇以身心喻之龍¶
虎龜蛇打成一片謂之合和四象以性攝情謂之金木併以精¶
#<md:CK-KZ_JY226_01p043a>¶
<pb:YP-C_JY226_18maoji-08-0043a>¶
御氣謂之水火交木與火同源兩性一家東三南二同成五也¶
水與金同源兩性一家北一西方四共之也土居中宫屬意自¶
己五數戊己還從生數五心身意打成一片三家相見結嬰兒¶
總謂之三五混融也鍊精化氣鍊氣化神鍊神還虛謂之三花¶
聚鼎又謂之三關今之學人多指尾閭夾脊玉枕爲三關者只¶
是功法非至要也舉心動念處爲玄牝今人指口鼻者非也身¶
心意爲三要心中之性謂之砂中汞身中之氣謂之水中金金¶
本生水乃水之母金反居水中故曰母隱子胎外境勿令入內¶
境勿令出謂之固濟寂然不動謂之養火虛無自然謂之運用¶
存誠篤志謂之守城降伏內魔謂之野戰眞汞謂之姹女眞鉛¶
#<md:CK-KZ_JY226_01p043b>¶
<pb:YP-C_JY226_18maoji-08-0043b>¶
謂之嬰兒胎意謂之黃婆性情謂之夫婦澄心定意性寂神靈¶
二物成團三元輻輳謂之成胎愛護靈根謂之温養所謂温養¶
者如龍養珠如鷄覆子謹謹護持勿令差失毫髮有差前功俱¶
廢也陽神出殻謂之脫胎歸根復命還其本初謂之超脫打破¶
虛空謂之了當也定菴曰金丹成時還可見否答曰可見曰有¶
形否曰無形問曰旣無形如何可見答曰金丹只是强名豈有¶
形乎所謂可見者不可以眼見釋曰於不見中親見親見中不¶
見道經云視之不見聽之不聞斯謂之道視之不見未嘗不見¶
聽之不聞未嘗不聞所謂可見可聞非耳目所及也心見意聞¶
而已譬如大風起入山撼木入水揚波豈得謂之無觀之不見¶
#<md:CK-KZ_JY226_01p044a>¶
<pb:YP-C_JY226_18maoji-08-0044a>¶
搏之不得豈得謂之有金丹之體亦復如是所以鍊丹之初有¶
無互用動靜相須乃至成功諸縁頓息萬法皆空動靜俱忘有¶
無俱遣始得玄珠成象太一歸眞也性命雙全形神俱妙出有¶
入無逍遙雲際果證金仙也所以經典丹書種種異名接引學¶
人從粗達妙漸入佳境及至見性悟空其事卻不在紙上譬若¶
過河之舟濟度斯民旣登彼岸舟船無用矣前賢云得兔忘蹄¶
得魚忘筌此之謂也且余今語此授汝卻不可執在言上但只¶
細嚼熟玩其未窮究本源苟或一言之下心地開通直入無爲¶
之境是不難也更有向上機關未易輕述當於言外求之¶
　　
** 金丹或問¶
#<md:CK-KZ_JY226_01p044b>¶
<pb:YP-C_JY226_18maoji-08-0044b>¶
予觀丹經子書後人箋注取用不一或着形體或泥文墨或以¶
清淨爲苦空或以汞鉛爲有象所見不同後人豈得不惑殊不¶
知至道則一豈有二哉又近來丹書所集多是傍門如解七返¶
九還寅子數坤申之類不亦謬乎予今將丹書中精要集成或¶
問三十六則以破後人之惑達者味之¶
或問何謂九還曰九乃金之成數還者還元之義則是以性攝¶
情而已情屬金情來歸性故曰九還丹書云金來歸性初乃得¶
稱還丹此之謂也若以子數至申爲九還者非也¶
或問何謂七返曰七乃火之成數返者返本之義則是鍊神還¶
虛而已神屬火鍊神返虛故曰七返或以寅至申爲七返非也¶
#<md:CK-KZ_JY226_01p045a>¶
<pb:YP-C_JY226_18maoji-08-0045a>¶
悟眞篇云休將寅子數坤申只要五行繩準正謂此也¶
或問何謂三關曰三元之機關也鍊精化氣爲初關鍊氣化神¶
爲中關鍊神還虛爲上關或指尾閭夾脊玉枕爲三關者只是¶
工法非至要也登眞之要在乎三關豈有定位存乎口訣¶
或問何謂玄關曰至玄至妙之機關也初無定位今人多指臍¶
輪或指頂門或指印堂或指兩腎中間或指腎前臍後已上皆¶
是傍門丹書云玄關一竅不在四維上下不在內外偏傍亦不¶
在當中四大五行不着處是也¶
或問何謂三宫曰三元所居之宫也神居乾宫氣居中宫精居¶
坤宫今人指三田者非也¶
#<md:CK-KZ_JY226_01p045b>¶
<pb:YP-C_JY226_18maoji-08-0045b>¶
或問何謂三要曰歸根之竅復命之關虛無之谷是謂三要或¶
指口鼻爲三要者非也¶
或問何謂玄牝曰谷神不死是謂玄牝或指口鼻者非也紫陽¶
眞人云念頭起處爲玄牝斯言是也予謂念頭起處乃生死之¶
根豈非玄牝乎雖然亦是工法最上一乘在乎口訣¶
或問何謂眞種子曰天地未判之先一點靈明是也或謂人從¶
一氣而生以氣爲眞種子或謂因念而有此身以念爲眞種子¶
或謂禀二五之精而有此身以精爲眞種子此三說似是而非¶
釋云無量劫來生死本癡人喚作本來眞此之謂也¶
或問何謂鼎爐曰身心爲鼎爐丹書云先把乾坤爲鼎器次搏¶
#<md:CK-KZ_JY226_01p046a>¶
<pb:YP-C_JY226_18maoji-08-0046a>¶
烏兔藥來烹乾心也坤身也今人外面安爐立鼎者謬矣¶
或問何謂藥物曰眞鉛眞汞爲藥物只是本來二物是也¶
或問何謂內藥何謂外藥曰鍊精鍊氣鍊神其體則一其用有¶
二交感之精呼吸之氣思慮之神皆外藥也先天至精虛無空¶
氣不壞元神此內藥也丹書云內外兩般作用正謂此也¶
或問敲竹喚龜吞玉芝如何說曰敲竹者息氣也喚龜者攝精¶
也鍊精化氣以氣攝精精氣混融結成玉芝採而吞之保命也¶
或問鼓琴招鳳飲刀圭如何說曰鼓琴者虛心也招鳳者養神¶
也虛心養神心明神化二土成圭採而飲之性圓明也¶
或問如何是五氣朝元曰身不動精固水朝元心不動氣固火¶
#<md:CK-KZ_JY226_01p046b>¶
<pb:YP-C_JY226_18maoji-08-0046b>¶
朝元性寂則魂藏木朝元情忘則魄伏金朝元四大安和則意¶
定土朝元此之謂五氣朝元也¶
或問何謂黃婆曰黃者中之色婆者母之稱萬物生於土土乃¶
萬物之母故曰黃婆人之胎意是也或謂脾神爲黃婆者非也¶
或問何謂金公曰以理言之乾中之陽入坤成坎坎爲水金乃¶
水之父故曰金公以法象言之金邊著公字鉛也¶
或問坎爲太陰如何喻嬰兒曰坎本坤之體故曰太陰因受乾¶
陽而成坎爲少陽故喻之爲嬰兒謂負陰抱陽也¶
或問離爲太陽卻如何喻爲姹女曰離本乾之體故曰太陽因¶
受坤陰而成離爲少陰故喻之爲姹女謂雄裏懷雌也¶
#<md:CK-KZ_JY226_01p047a>¶
<pb:YP-C_JY226_18maoji-08-0047a>¶
或問何謂眞金曰金乃元神也厯劫不壞愈鍊愈明故曰眞金¶
或問如何是子母曰水中金也金爲水之母金藏水中故母隱¶
子胎也則是神乃身之母神藏於身喻爲母隱子胎¶
或問何謂賓主曰性是一身之主以身爲客今借此身養此性¶
故讓身爲主丹書云饒他爲主我爲賓此之謂也¶
或問何謂先天一氣曰天地未判之先一靈而已身中一點眞¶
陽是也以其先乎覆載故名先天¶
或問何謂水火曰天以日月爲水火易以坎離爲水火禪以定¶
慧爲水火聖人以明潤爲水火毉道以心腎爲水火丹道以精¶
氣爲水火我今分明指出自己一身之中上而炎者皆爲火下¶
#<md:CK-KZ_JY226_01p047b>¶
<pb:YP-C_JY226_18maoji-08-0047b>¶
而潤者皆爲水種種異名無非譬喻使學者自得之也¶
或問如何是火中有水曰從來神水出高原以理言之水不能¶
自潤須仗火蒸而成潤以法象言之火旺在午水受氣在午以¶
此求之火中有水明矣若以一身言之則是氣中之液也¶
或問如何水中有火曰以理言之日從海出以法象言之水旺¶
在子火受胎在子以一身言之則是精中之氣也¶
或問如何是旣濟曰水升火降曰旣濟易曰山下有澤損君子¶
以懲忿窒慾此旣濟之方懲忿則火降窒慾則水升¶
或問如何是未濟曰不能懲忿則火上炎不能窒慾則水下濕¶
無明火熾苦海波翻水火不交謂之未濟¶
#<md:CK-KZ_JY226_01p048a>¶
<pb:YP-C_JY226_18maoji-08-0048a>¶
或問如何是金木併曰情來歸性謂之交併情屬金性屬木¶
或問如何是間隔曰情逐物性隨念情性相違謂之間隔¶
或問如何是清濁曰心不動水歸源故清心動水隨流故濁¶
或問何謂二八曰一斤之數也半斤鉛八兩汞非眞有斤兩只¶
要二物平勻故曰二八丹書云前弦之後後弦前藥物平平火¶
力全比喻陰陽平也亦如二八月晝夜停也¶
或問如何是沐浴曰洗心滌慮謂之沐浴¶
或問如何是丹成曰身心合一神氣混融情性成片謂之丹成¶
喻爲聖胎仙師云水來眞性是金丹四假爲爐鍊作團是也¶
或問何謂養火曰絕念爲養火¶
#<md:CK-KZ_JY226_01p048b>¶
<pb:YP-C_JY226_18maoji-08-0048b>¶
或問如何是脫胎曰身外有身爲脫胎¶
或問如何是了當曰與太虛同體謂之了當物外造化未易輕¶
述在人自得之也¶
　
** 全眞活法¶
　 
*** 授諸門人¶
全眞道人當行全眞之道所謂全眞者全其本眞也全精全氣¶
全神方謂之全眞才有欠缺便不全也才有點污便不眞也¶
全精可以保身欲全其精先要身安定安定則無欲故精全也¶
全氣可以養心欲全其氣先要心清靜清靜則無念故氣全也¶
全神可以返虛欲全其神先要意誠意誠則身心合而返虛也¶
#<md:CK-KZ_JY226_01p049a>¶
<pb:YP-C_JY226_18maoji-08-0049a>¶
是故精氣神爲三元藥物身心意爲三元至要¶
學神仙法不必多爲但鍊精氣神三寶爲丹頭三寶會於中宫¶
金丹成矣豈不易知豈爲難行難行難知者爲邪妄眩惑爾¶
鍊精之要在乎身身不動則虎嘯風生玄龜潜伏而元精凝矣¶
鍊氣之要在乎心心不動則龍吟雲起朱雀斂翼而元氣息矣¶
生神之要在乎意意不動則二物交三元混一而聖胎成矣乾¶
坤鼎器坎離藥物八卦三元五行四象並不出身心意三字全¶
眞至極處無出身心兩字離了身心便是外道雖然亦不可着¶
在身心上才著在身心又被身心所累須要卽此用離此用予¶
所謂身心者非幻身肉心也乃不可見之身心也且道如何是¶
#<md:CK-KZ_JY226_01p049b>¶
<pb:YP-C_JY226_18maoji-08-0049b>¶
不可見之身心雲從山上月向波心¶
身者厯劫以來清靜身無中之妙有也心者象帝之先靈妙本¶
有中之眞無也無中有象坎　有中無象離　¶
祖師云取將坎位中心實點化離宫腹內陰自此變成乾健體¶
濳藏飛躍盡由心予謂身心兩字是全眞致極處復何疑哉¶
鍊丹之要只是性命兩字離了性命便是旁門各執一邊謂之¶
偏枯¶
祖師云神是性兮氣是命卽此義也¶
鍊氣在保身鍊神在保心身不動則虎嘯心不動則龍吟虎嘯¶
則鉛投汞龍吟則汞投鉛鉛汞者卽坎離之異名也坎中之陽¶
#<md:CK-KZ_JY226_01p050a>¶
<pb:YP-C_JY226_18maoji-08-0050a>¶
卽身中之至精也離中之陰卽心中之元氣也鍊精化氣所以¶
先保其身鍊氣化神所以先保其心身定則形固形固則了命¶
心定則神全神全則了性身心合性命全形神妙謂之丹成也¶
精化氣氣化神未爲奇特夫何故猶有鍊神之妙未易輕言¶
予前所言金丹之大槩若向這裏具隻眼方信大事不在紙上¶
其或未然須知下手處旣知下手處便從下手處做將去自鍊¶
精始精住則然後鍊氣氣定則然後鍊神神凝則然後返虛虛¶
之又虛道德乃俱¶
鍊精在知時所謂時者非時候之時也若着在時上便不是若¶
謂無時如何下手畢竟作麽生咦古人言時至神知祖師云鉛¶
#<md:CK-KZ_JY226_01p050b>¶
<pb:YP-C_JY226_18maoji-08-0050b>¶
見癸生須急採斯言盡矣¶
鍊氣在調燮所謂調燮者調和眞息燮理眞元也老子云玄牝¶
之門是謂天地根綿綿若存用之不勤其調燮之要乎¶
今人指口鼻爲玄牝之門非也玄牝者天地闔闢之機也易繫¶
云闔戸之謂坤闢戸之謂乾一闔一闢之謂變一闔一闢卽一¶
動一靜老子所謂用之不勤之義也¶
丹書云呼則接天根吸則接地根呼則龍吟雲起吸則虎嘯風¶
生予謂呼則接天根吸則接地根卽闔戸之謂坤闢戸之謂乾¶
也呼則龍吟雲起吸則虎嘯風生卽一闔一闢之謂變亦用之¶
不勤之義也指口鼻爲玄牝不亦謬乎此所謂呼吸者眞息往¶
#<md:CK-KZ_JY226_01p051a>¶
<pb:YP-C_JY226_18maoji-08-0051a>¶
來無窮也¶
　　
*** 口訣¶
外陰陽往來則外藥也內坎離輻輳乃內藥也外有作用內則¶
自然精氣神之用有二其體則一以外藥言之交合之精先要¶
不漏呼吸之氣更要細細至於無息思慮之神貴在安靜以內¶
藥言之鍊精鍊元精抽坎中之元陽也元精固則交合之精自¶
不泄鍊氣鍊元氣補離中之元陰也元氣住則呼吸之氣自不¶
出入鍊神鍊元神也坎離合體成乾也元神凝則思慮之神泰¶
定其上更有鍊虛一着非易輕言貴在嘿會心通可也勉旃勉¶
旃¶
#<md:CK-KZ_JY226_01p051b>¶
<pb:YP-C_JY226_18maoji-08-0051b>¶
¶
¶
¶
¶
¶
¶
¶
¶
¶
¶
#<md:CK-KZ_JY226_01p052a>¶
<pb:YP-C_JY226_18maoji-08-0052a>¶
　
** 論¶
　　
*** 性命論¶
夫性者先天至神一靈之謂也命者先天至精一氣之謂也精¶
與性命之根也性之造化系乎心命之造化系乎身見解智識¶
出於心也思慮念想心役性也舉動應酬出於身也語默視聽¶
身累命也命有身累則有生有死性受心役則有往有來是知¶
身心兩字精神之舍也精神乃性命之本也性無命不立命無¶
性不存其名雖二其理一也嗟乎今之學徒緇流道子以性命¶
分爲二各執一邊互相是非殊不知孤陰寡陽皆不能成全大¶
事修命者不明其性甯逃劫運見性者不知其命末後何歸仙¶
#<md:CK-KZ_JY226_01p052b>¶
<pb:YP-C_JY226_18maoji-08-0052b>¶
師云鍊金丹不達性此是修行第一病只修眞性不修丹萬劫¶
英靈難入聖誠哉言歟高上之士性命兼達先持戒定慧而虛¶
其心後鍊精氣神而保其身身安泰則命基永固心虛澄則性¶
本圓明性圓明則無來無去命永固則無死無生至於混成圓¶
頓直入無爲性命雙全形神俱妙也雖然卻不可謂性命本二¶
亦不可做一件說本一而用則二也苟或執着偏枯各立一門¶
而入者是不明性命者也不明性命則支離爲二矣性命旣不¶
相守又焉能登眞躡境者哉¶
　　
*** 卦象論¶
海瓊眞人云上品丹法無卦爻諸丹書皆用卦爻者何也此聖¶
#<md:CK-KZ_JY226_01p053a>¶
<pb:YP-C_JY226_18maoji-08-0053a>¶
人設教而顯道也古云大道無言無言不顯其道卽此義也所¶
謂卦者掛也如掛物於空懸示人猶天垂象見吉凶使人易見¶
也象也者像此者也爻也者傚此者也卦有三爻象三才卽我¶
之三元也畫卦六爻象六虛卽我之六合也丹書用卦用爻者¶
蓋欲學者法象安爐依爻進火易爲取則也海瓊眞人謂無卦¶
爻者警拔後人不可泥於爻象卽此用而離此用也譬如此身¶
未生之前如如不動卽太極未分之時因有此身立性立命卽¶
太極生兩儀也有形體便有性情卽兩儀生四象也至於精神¶
魂魄意氣身心悉皆足具卽四象生八卦也先賢云崇釋則離¶
宫修定歸道乃水府求玄謂修鍊性命之要也離宫修定者持¶
#<md:CK-KZ_JY226_01p053b>¶
<pb:YP-C_JY226_18maoji-08-0053b>¶
戒定慧使諸塵不染萬有一空卽去離中之陰也水府求玄者¶
鍊精氣神使三花聚鼎五氣朝元而存坎中之陽也特達之士¶
二理總持負陰抱陽虛心實腹卽取坎中之陽而補離中之陰¶
再成乾體也紫陽眞人云取將坎位中心實點化離宫腹裏陰¶
自此變成乾健體潜藏飛躍盡由心正謂此也行火候用卦爻¶
者乾坤二卦健順相因往來推盪定四時成歲四德運化無有¶
窮也行火進退抽添加减則而象之簇一年於一月簇一月於¶
一日簇一日於一時簇一時於一刻簇一刻於一息大自元會¶
運世細至一息之微皆有一周之運達此理者進火退符之要¶
得矣雖然丹道用卦火候用爻皆是譬喻卻不可執在卦爻上¶
#<md:CK-KZ_JY226_01p054a>¶
<pb:YP-C_JY226_18maoji-08-0054a>¶
當知過河須用栰到岸不須船得魚忘筌得兔忘蹄可也紫陽¶
眞人云此中得意休求象若究群爻謾役情又云不刻時中分¶
子午無爻卦內定乾坤皆謂此也予謂生而知之者不求自得¶
不勉而中又豈在誘喻故上品丹法不用卦爻也中下之士不¶
能直下了達須從漸入故諸丹書皆以卦爻爲法則也達者味¶
之而自得之矣¶
　
** 說¶
　　
*** 死生說¶
太上云人之輕死以其求生之厚是以輕死又曰夫惟無以生¶
爲者是賢於貴生是謂求生了不可得安得有死耶有生卽有¶
#<md:CK-KZ_JY226_01p054b>¶
<pb:YP-C_JY226_18maoji-08-0054b>¶
死無死便無生故知性命之大事死生爲重焉欲知其死必先¶
知其生知其生則自然知死也子路問死子曰未知生焉知死¶
大哉聖人之言也易繫所謂原始要終故知死生之說其斯之¶
謂歟予謂學道底人欲要其終先原其始欲明末後究竟只今¶
只今脫灑末後脫灑只今自由末後自由亘古亘今厯代聖師¶
脫胎神化應變無窮者良由從前淘汰得淨潔末後所以輕舉¶
若復有人於平常一一境界覷得破打得徹不爲物眩不被縁¶
牽則末後一一境界眩他不得一一情縁牽他不住我見今時¶
打坐底人纔合眼一切妄幻魔境都在目前旣入魔境與那陰¶
魔打成一片不自知覺間有覺者亦不能排遣卻如箇有氣底¶
#<md:CK-KZ_JY226_01p055a>¶
<pb:YP-C_JY226_18maoji-08-0055a>¶
死人六根具足不能施爲被他撓亂擺撥不下只今旣不得自¶
由生死岸頭怎生得自由去也若是箇决烈漢合眼時與開眼¶
時則一同於一一妄幻境界都無染着去來無礙得大自在只¶
今旣脫灑末後奚患其不脫灑耶清菴道人不惜兩片皮爲損¶
菴輩饒舌只如今做底工夫便是末後大事只今是因末後是¶
果只今一切念慮都屬陰趣一切幻縁都屬魔境若於平常間¶
打併得潔淨末後不被他惑亂念慮當以理遣幻縁當以志斷¶
念慮絕則陰消幻縁空則魔滅陽所以生也積習久久陰盡陽¶
純是謂仙也或念增縁起縱意隨順則陰長魔盛陽所以消也¶
積習久久陽盡陰純死矣大修行人分陰未盡則不仙一切常¶
#<md:CK-KZ_JY226_01p055b>¶
<pb:YP-C_JY226_18maoji-08-0055b>¶
人分陽未盡則不死作是見者玄門高士諸法眷等立决定志¶
存不疑心直下打併教赤灑灑空蕩蕩勿令秋毫許塵染着便¶
是清靜法身也汝若不着一切相則一切相亦不着汝汝若不¶
染一切法則一切法亦不執汝汝若不見一切物則一切物亦¶
不見汝汝若不知一切事則一切事亦不知汝汝若不聞一切¶
聲則一切聲亦不聞汝汝若不縁一切覺則一切覺亦不縁汝¶
至於五藴六識亦復如是六塵不入六根清靜五藴皆空五眼¶
圓明到這裏六根互用通身是眼群陰消盡遍體純陽性命雙¶
全形神俱妙與道合眞也更有甚死生可超更有甚只今末後¶
也無因也無果和也無到大輕快倒大自在咦無生法忍之妙¶
#<md:CK-KZ_JY226_01p056a>¶
<pb:YP-C_JY226_18maoji-08-0056a>¶
至是盡矣至元壬辰上元日清菴瑩蟾子書于中和菴贈蔡損¶
菴輩¶
　　
*** 動靜說¶
太上云致虛極守靜篤萬物並作吾以觀其復此言靜極而動¶
也夫物芸芸各復歸其根歸根曰靜是謂復命此言動極而復¶
靜也又云復命曰常此言靜一動動一靜道之常也苟以動爲¶
動靜爲靜物之常也先賢云靜而動動而靜神也動無靜靜無¶
動物也其斯之謂歟是知保身心之要無出乎動靜也學道底¶
人收拾身心致虛之極守靜之篤則能觀復易曰復其見天地¶
之心乎夫復之爲卦自坤而復自靜而動也五陰至靜一陽動¶
#<md:CK-KZ_JY226_01p056b>¶
<pb:YP-C_JY226_18maoji-08-0056b>¶
於下是謂復也非靜極而動乎觀復則知化知化則不化不化¶
則復歸其根也歸根曰靜是謂復命非動而復靜乎易繫云闔¶
戸之謂坤闢戸之謂乾一闔一闢之謂變往來不窮之謂通一¶
闔一闢一動一靜也往來不窮動靜不已也互動互靜機緘不¶
已運化生成是謂之變推而行之應變無窮是謂之通太上云¶
谷神不死是謂玄牝此言虛靈不昧則動靜之機不可揜也又¶
云玄牝之門是謂天地根卽乾陽坤陰一闔一闢而成變化也¶
又云綿綿若存用之不勤卽往來不窮之謂通也天根闔闢猶¶
人之呼吸也呼則接天根是謂闢也吸則接地根是謂闔也呼¶
則龍吟雲起吸則虎嘯風生是謂變也風雲際會龍虎相交動¶
#<md:CK-KZ_JY226_01p057a>¶
<pb:YP-C_JY226_18maoji-08-0057a>¶
靜相因顯微無間是謂通也予所謂呼吸者非口鼻也眞息綿¶
綿往來不息之謂也苟泥於口鼻而爲玄牝又焉能盡天地鼓¶
舞之神哉知天地變動神之所爲者是名上士達是理者則知¶
乾道健而不息卽我之心動而無爲工夫不息也坤道厚德載¶
物卽我之身靜而應物用之無盡也心法天故清身法地故靜¶
常清常靜則天地闔闢之機我之所維也經云清者濁之源動¶
者靜之基人能常清靜天地悉皆歸正謂此也經閒菴輩叩予¶
保身心之要予以動靜告之蓋欲使其收拾身心效天法地之¶
功用也夫保身在調燮保心在撿攝調燮貴乎動撿攝貴乎靜¶
一動象天一靜象地身心俱靜天地合也至靜之極則自然眞¶
#<md:CK-KZ_JY226_01p057b>¶
<pb:YP-C_JY226_18maoji-08-0057b>¶
機妙應非常之動也只這動之機關是天心也天心旣見玄關¶
透也玄關旣透藥物在此也鼎爐在此矣火候在此矣三元八¶
卦四象五行種種運用悉具其中矣工夫至此身心混合動靜¶
相須天地闔闢之機盡在我也至於心歸虛寂身入無爲動靜¶
俱忘精凝氣化也到這裏精自然化氣氣自然化神神自然化¶
虛與太虛混而爲一是謂返本還元也咦長生久視之道至是¶
盡矣至元壬辰上元後四日清菴瑩蟾子書于中和精舍贈經¶
閒菴輩¶
　
** 歌¶
　　
*** 原道歌贈野雲¶
#<md:CK-KZ_JY226_01p058a>¶
<pb:YP-C_JY226_18maoji-08-0058a>¶
玄流若也透玄關躡景登眞果不難只是星兒孔竅子迷人如¶
隔萬重山世間縱有金丹客太半泥文并着物雖然苦志教門¶
中卻似癡猫守空窟或將金石爲丹母或云口鼻爲玄牝或云¶
心腎爲坎離或云精血爲奇耦勞形苦體費精神妙本支離道¶
不伸直待靈源都喪盡尚猶執着不回身人人自有長生要道¶
法法人人不肖浮華亂目孰迴光薄霧牽情誰返照我觀潁川¶
野雲翁奇哉道釋俱貫通玉鎖金枷齊解脫急流勇退慕玄風¶
我今得見知音友故把天機都泄漏坎水中間一點金急須取¶
向離中輳一句道心話與賢從今不必亂鑽研九夏但觀龍取¶
水明明天意露眞詮會得此機知採藥地雷震處鼓橐籥霎時¶
#<md:CK-KZ_JY226_01p058b>¶
<pb:YP-C_JY226_18maoji-08-0058b>¶
雲雨大霶𩃱萬氣咸臻眞快樂水中取得玉蟾蜍送入懸胎鼎¶
內儲進火退符功力到無中生有結玄珠獲得玄珠未是妙調¶
神温養猶深奥鉛要走而汞要飛水怕寒兮火怕燥火周須要¶
識持盈靜定三元大寶成迸破頂門神蛻也與君同步謁三清¶
　　
*** 鍊虛歌(并引)¶
道本至虛虛無生氣一氣判而兩儀立焉清而上者曰天濁而¶
下者曰地天圓而動北辰不移主動者也地方而靜東注不竭¶
主靜者也北辰天地之心東注天地之氣以虛養心心所以靜¶
以虛養氣氣所以運人心安靜如北辰之不移神至虛靈作是¶
見者天道在己氣常運動如東注之不竭形固常存作是見者¶
#<md:CK-KZ_JY226_01p059a>¶
<pb:YP-C_JY226_18maoji-08-0059a>¶
地道在己天地之道在己則形神俱妙陰陽不可得而推遷超¶
出造化之外也是知虛者大道之體天地之始動靜自此出陰¶
陽由此運萬物自此生是故虛者天下之大本也古杭王高士¶
以竹名齋蓋有取於此也處事以直處世以順處心以柔處身¶
以靜竹之節操也動則忘情靜則忘念應機忘我應變忘物竹¶
之中虛也立决定志存不疑心內外圓通始終不易竹之歲寒¶
也廣參至士遍訪明師接待雲水混同三教竹之叢林也兼之¶
見素抱朴少私寡欲調息運誠觀化知復非天下之致虛其孰¶
能與於此以竹名齋宜矣辛卯歲有全眞羽流之金陵中和精¶
舍嘗談盛德予深重之自後三領雲輪觀其言辭有致虛安靜¶
#<md:CK-KZ_JY226_01p059b>¶
<pb:YP-C_JY226_18maoji-08-0059b>¶
之志於是乎橫空飛劍而訪先生是乃己亥重陽日也觀其行¶
察其言足見其深造玄理者也於是乎以珏蟾扁子名珏之爲¶
字二玉相並俾之虛實相通爲全形神之大方也虛爲實體實¶
爲虛用虛實相通去來無礙玉又取其潔白之義虛室生白神¶
宇泰定自然天光發露普照無私也工夫至此仙佛聖人之能¶
事畢矣辭已旣故作是篇以記之歌曰¶
爲仙爲佛與爲儒三教單傳一箇虛亘古亘今超越者悉由虛¶
裏做工夫學仙虛靜爲丹旨學佛潜虛禪已矣扣予學聖事如¶
何虛中無我明天理道體虛空妙莫窮乾坤虛運氣圓融陰陽¶
造化虛推盪人若濳虛盡變通還丹妙在虛無谷下手致虛守¶
#<md:CK-KZ_JY226_01p060a>¶
<pb:YP-C_JY226_18maoji-08-0060a>¶
靜篤虛極又虛元氣凝靜之又靜陽來復虛心實腹道之基不¶
昧虛靈採藥時虛己應機眞日用太虛同體丈夫兒採鉛虛靜¶
無爲作進火以虛爲橐籥抽添加减總由虛粉碎虛空成大覺¶
究竟道冲而用之解紛剉銳要兼持和光混俗忘人我象帝之¶
先只自知無畫以前焉有卦乾乾非上坤非下中間一點至虚¶
靈八面玲瓏無縫罅四邊固密剔渾淪箇是中虛玄牝門若向¶
不虛虛內用自然闔闢應乾坤玄牝門開功則極神從此出從¶
此入出出入入復還虛平地一聲春霹靂霹靂震時天地開虛¶
中迸出一輪來圓陀陀地光明大無欠無餘照竹齋竹齋主人¶
大奇特細把將來應時物虛裏安神虛裏行發言闡露虛消息¶
#<md:CK-KZ_JY226_01p060b>¶
<pb:YP-C_JY226_18maoji-08-0060b>¶
虛至無虛絕百非潜虛天地悉皆歸虛心直節青青竹箇是鍊¶
虛第一機¶
　　
*** 破惑歌¶
堪嗟世上金丹客萬别千差殊不一執象泥文胡作爲摘葉尋¶
枝徒費力採日精吸月華含光服氣及吞霞斂身偃仰爲多事¶
轉睛捏目起空花鍊稠唾嚥津液指捏尾閭並夾脊注想存思¶
觀鼻端翻滄倒海食便溺守寂淡落頑空兀兀騰騰做奔功更¶
有按摩并數息總與金丹理不同八段錦六字氣辟穀休糧事¶
何濟執着三峰學採陰九淺一深爲進退擾腰兜腎守生門屈¶
伸導引弄精魂對爐食乳强兵法箇樣家風不足論更有縮龜¶
#<md:CK-KZ_JY226_01p061a>¶
<pb:YP-C_JY226_18maoji-08-0061a>¶
并閉息熊伸鳥引虛勞役摩腰居士腹中温行氣先生面上赤¶
擊天鼓抱崑崙叩齒集神視頂門虛響認爲雄虎嘯肚鳴道是¶
牝龍吟燒丹田調煮海晝夜不眠苦打睚單衣赤腳受煎熬前¶
生欠少飢寒債常持不語謾徒然默朝上帝怎升遷呵手提囊¶
眞凡伯摩娑小便更狂顚弄金槍提金井美貌婦人爲藥鼎採¶
他精血喚眞鉛喪失元和猶不省有等葛藤口皷禪鬭唇合舌¶
逞能言指空話空乾打鬨竪拳堅指不知原提話頭并觀法捷¶
辯機鋒喧霅霅拈槌堅拂接門徒瞬目揚眉爲打發參公案爲¶
禪提眞箇高僧必不然理路多通爲智慧明心見性待驢年道¶
儒僧休執著返照迴光自忖度忽然摸著鼻孔尖始信從前都¶
#<md:CK-KZ_JY226_01p061b>¶
<pb:YP-C_JY226_18maoji-08-0061b>¶
是錯學仙輩絶談論受氣之初窮本根有相有求俱莫立無形¶
無象更休親心非火腎非水凡精不可云天癸黃婆元不在乎¶
脾玄牝亦休言口鼻卯非兔酉非雞子非坎兮午非離一陽不¶
在初三四持盈何執月圓時肝非龍肺非虎精華焉得稱丹母¶
五行元只一陰陽四象不離二玄牝採藥川源未易知汞産東¶
方鉛産西離位日魂爲姹女坎宮月魄是嬰兒爲無爲學不學¶
縁覺聲聞都倚閣我今一句全露機身心是火也是藥身心定¶
玄竅通精氣神虛自混融三百日胎神脫蛻翻身拶碎太虛空¶
　　
*** 玄理歌(二首)¶
至道雖然無處所也憑師匠傳規矩屯蒙取象配朝昏復姤假¶
#<md:CK-KZ_JY226_01p062a>¶
<pb:YP-C_JY226_18maoji-08-0062a>¶
名稱子午進火無中鍊大丹安爐定裏求眞土身心意定共三¶
家鉛汞銀砂同一祖加减依時有後先守城在我分賓主南山¶
赤子跨青龍北海金公騎白虎兩般藥物皆混融一對龜蛇自¶
吞吐直超實際歸大乘頓悟圓通非小補密會眞機本自然可¶
憐小法胡撐拄口靈舌辯自誇能氣大心高誰敢覩未會濳心¶
入窈冥何勞立志棲圜堵初機自是不求師老倒無成甘受苦¶
積功累行滿三千返照迴光窮二五起火東方虎嘯風滌塵西¶
極龍行雨驅雷掣電役天罡輔正除邪任玄武姹女纔離紫極¶
宫金公已到朱陵府爐中大藥一丸成室內胎仙三疊舞四象¶
五行都合和九還七返功周普皎蟾形兆出菴來爍爍光明充¶
#<md:CK-KZ_JY226_01p062b>¶
<pb:YP-C_JY226_18maoji-08-0062b>¶
大宇¶
治人事天莫若嗇夫嗇謂之重積德性天大察長根塵理路多¶
通增業識心明智慧不如愚雄辯高談爭似嘿絕慮忘機無是¶
非隱耀含華遠聲色寡欲薄味善根臻省事簡縁德本植一念¶
融通萬虛澄三心剔透諸縁息諦觀三教聖人書息之一字最¶
簡直若於息上做工夫爲佛爲仙不勞力息縁達本禪之機息¶
心明理儒之極息氣凝神道之玄三息相須無不克說與知堂¶
田皎蟾究竟自心爲軌則¶
　　
*** 性理歌¶
兩儀肇判分三極乾以直專坤闢翕天地中間玄牝門其動愈¶
#<md:CK-KZ_JY226_01p063a>¶
<pb:YP-C_JY226_18maoji-08-0063a>¶
出靜愈入道統正傳指歸趣仲尼授參參授伋風從虎兮雲從¶
龍火就燥兮水流濕致和格物有等倫入聖超凡無階級君子¶
居易以俟命內省不疚何憂悒致用推明生殺機存身究竟龍¶
蛇蟄囘光照破夢中身直下掀翻舊書笈磨光刮垢絕根塵釋¶
累清心無染習濳心入妙感而通萬里長江一口吸何須乾鼎¶
鍊金精不假坤爐烹玉汁透徹羲皇未畫前世界收來藏黍粒¶
　　
*** 火候歌¶
欲造玄玄須謹獨謹獨工夫機在目絕斷色塵無毁辱清虛方¶
寸瑩如玉極致沖虛守靜篤靜中一動陽來復初九潜龍須攝¶
伏進至見龍休大速才見乾乾光內燭或躍在淵時沐浴九五¶
#<md:CK-KZ_JY226_01p063b>¶
<pb:YP-C_JY226_18maoji-08-0063b>¶
飛龍成化育陽極陰生須退縮防微杜漸坤初六退至直方金¶
併木六三不可榮以祿括囊以後神丹熟若逢野戰志鈐束陰¶
剝陽純火候足一粒寶珠吞入腹作箇全眞仙眷屬一夫一婦¶
常和睦三偶三奇時趁逐素女青郎一處宿黑汞赤鉛自攢簇¶
虛空造就無爲屋這箇主人誠不俗山嶽藏雲天地肅爍爍蟾¶
光照虛谷¶
　　
*** 龍虎歌(并引)¶
龍虎者陰陽之異名也陰陽運化神妙莫測故象之以龍虎易¶
繫云一陰一陽之謂道陰陽莫測之謂神丹書云偏陰偏陽之¶
謂疾陰陽者太極之動靜也一分爲二清升濁淪大而天地小¶
#<md:CK-KZ_JY226_01p064a>¶
<pb:YP-C_JY226_18maoji-08-0064a>¶
而物類皆禀陰陽二氣而有形名故覆載之間纎洪巨細未有¶
外乎陰陽者也丹經子書種種異名不出陰陽二字厯代仙師¶
假名立象喻之爲龍虎使學徒易取則而成功也龍虎之象千¶
變萬化神妙難窮故喻之爲藥物立之爲鼎爐運之爲火候比¶
之爲坎離假之爲金木字之爲男女配之爲夫婦以上異名皆¶
龍虎之妙用也以其靈感故曰藥物以其成物故曰鼎爐以其¶
變化故曰火候以其交濟故曰坎離以其剛直故曰金木以其¶
升沉故曰男女以其妙合故曰夫婦若非龍虎何以盡之文言¶
曰雲從龍風從虎聖人作而萬物覩此發明乾元九五之德也¶
是知龍虎之妙非神德聖功何以當之哉反求諸己情性也化¶
#<md:CK-KZ_JY226_01p064b>¶
<pb:YP-C_JY226_18maoji-08-0064b>¶
而裁之身心也魂魄也精氣也推而行之玄牝之門也闔闢之¶
機也太上云谷神不死是謂玄牝玄牝之門是謂天地根綿綿¶
若存用之不勤易云闔戸謂之坤闢戸謂之乾一闔一闢謂之¶
變往來不窮謂之通丹書云呼則接天根吸則接地根卽乾坤¶
闔闢之機也呼則龍吟雲起吸則虎嘯風生卽一闔一闢謂之¶
變也風雲感合化生金液卽往來不窮謂之通也金液還返結¶
成大丹故假名曰龍虎大丹也採而餌之長生久視此所謂呼¶
吸者非口鼻也眞機妙應一出一入之門戸也若向這裏透得¶
龍虎丹成神仙可冀修眞至士誠能於龍虎上打得徹透得過¶
眞常之道雖曰至玄至微又奚患其不成哉至於種善根植德¶
#<md:CK-KZ_JY226_01p065a>¶
<pb:YP-C_JY226_18maoji-08-0065a>¶
本養聖胎未有不明龍虎而成者也紫陽云收拾身心謂之降¶
伏龍虎心不動則龍吟身不動則虎嘯龍吟則氣固虎嘯則精¶
凝元精凝則足以保形元氣固則足以凝神形神俱妙與道合¶
眞神仙之能事畢矣非天下至神其孰能與於此哉趙束齋者¶
古杭人也幼爲內侍職任中官因乾旋坤轉而勘破浮生故棄¶
利捐名而參求道要雖紅塵而混迹實玄境以棲心眞脫略世¶
事者也意欲混合凝神故留心於龍虎一日㩦是圖示予求其¶
贅語予辭不可於是著筆而塞責焉告之曰古人因道而設象¶
子今因象而立言束齋者貴在明加眼力覷破端的莫教錯認¶
定盤星苟能因言會意觀圖得旨便知道眞龍眞虎不在紙上¶
#<md:CK-KZ_JY226_01p065b>¶
<pb:YP-C_JY226_18maoji-08-0065b>¶
而在自己也至於言象兩忘道德備矣咦眞龍眞虎不難尋只¶
要抽陽去補陰四德運乾誠不息潜飛見躍盡由心雖然也是¶
平地起波濤青天轟霹靂勉旃勉旃歌曰¶
眞龍眞虎元無象誰爲起模傳此樣若於無象裏承當又落斷¶
常終莽蕩青青白白太分明也是無風自起浪時人要識眞龍¶
虎不屬有無並子午休將二物混淪吞但把五行顚倒數根芽¶
本是太玄宫造化卻在朱陵府雖然運用有主張畢竟虛靈無¶
處所一條大道要心通些子神機非目覩忽然迸開頂𩕄門勘¶
破木金同一母高高絕頂天罡摧耿耿銀河斗柄戽興雲起霧¶
仗丁公掣電驅雷役玄武瞬息之間天地交刹那之頃坎離補¶
#<md:CK-KZ_JY226_01p066a>¶
<pb:YP-C_JY226_18maoji-08-0066a>¶
虎從水底起清風龍在火中降甘雨雲行雨施天下平運乾龍¶
德功周普人言六龍以御天孰知一龍是眞主人言五虎透玄¶
關孰知一虎生眞土會得龍虎常合和便知龜蛇互吞吐聖人¶
設象指蹄筌象外明言便造言言外更須窮祖意元來太極本¶
無○得意忘象未爲特和意都忘爲極則稽首束齋趙隱居徹¶
底掀翻參學畢¶
　　
*** 無一歌¶
道本虛無生太極太極變而先有一一分爲二二生三四象五¶
行從此出無一斯爲天地根玄教一爲衆妙門易自一中分造¶
化人心一上運經綸天得一清地得甯谷得以盈神得靈物得¶
#<md:CK-KZ_JY226_01p066b>¶
<pb:YP-C_JY226_18maoji-08-0066b>¶
以成人得生侯王得之天下貞禪向一中傳正法儒從一字分¶
開闔老君以一闡眞常曾參一唯妙難量道有三乘禪五派畢¶
竟千燈共一光抱元守一通玄竅惟精惟一明聖教太玄眞一¶
復命關是知一乃眞常道休言得一萬事畢得一持一保勿失¶
一徹萬融天理明萬法歸一未奇特始者一無生萬有無有相¶
資可長久誠能萬有歸一無方會面南觀北斗至此得一復忘¶
一可與化元同出没設若執一不能忘大似癡猫守空窟三五¶
混一一返虛反虛之後虛亦無無無旣無湛然寂西天鬍子没¶
髭鬚今人以無喚作無茫蕩頑空涉畏途今人以一喚作一偏¶
枯苦執費工夫不無之無還會得便於守一知無一一無兩字¶
#<md:CK-KZ_JY226_01p067a>¶
<pb:YP-C_JY226_18maoji-08-0067a>¶
盡掀翻無一先生大事畢¶
　　
*** 抱一歌¶
無極極而爲太極太極布妙始於一一分爲二生陰陽萬類三¶
才從此出本來眞一至虛靈亘古亘今無變易秖因成質神發¶
知善惡機縁有差忒隨情逐幻長荆榛香味色聲都眩惑誠能¶
一上究根原返本還元不費力一夫一婦定中交三女三男無¶
裏得三元八卦會於壬四象五行歸至寂忽然迸破頂𩕄門爍¶
爍金光滿神室虛無之谷自透通玄牝之門自闔闢一陽來復¶
妙奚窮四德運乾恒不息浩氣凝神於窈冥出有入無於恍惚¶
中間主宰是甚麽便是達卿元有的¶
#<md:CK-KZ_JY226_01p067b>¶
<pb:YP-C_JY226_18maoji-08-0067b>¶
　　
*** 慧劎歌¶
自從至人傳劎訣正令全提誠决烈有人問我覓蹤由向道不¶
是尋常鐵此塊鐵出坤方得入吾手便軒昂赫赫火中加火鍊¶
工夫百鍊鍊成鋼學道人知此訣陽神威猛陰魔滅神功妙用¶
實難量我今剖露爲君說爲君說泄天機下手一陽來復時先¶
令六甲搧爐鞴六甲然後動鉗鎚火功周得成劎初出輝輝如¶
掣電橫揮凛凛清風生卓堅瑩瑩明月現明月現瑞光輝爍地¶
照天神鬼悲激濁揚清蕩妖穢誅龍斬虎滅蛟螭六賊亡三尸¶
絕縁斷慮捐情網裂神鋒指處山嶽崩三界魔王皆勦拆此寶¶
劎本無形爲有神功强立名學道修眞憑此劎若無此劎道難¶
#<md:CK-KZ_JY226_01p068a>¶
<pb:YP-C_JY226_18maoji-08-0068a>¶
成開洪濛剖天地消礙化塵無不備¶
君會不會¶
　　
*** 挽邪歸正歌¶
道自虛無生一氣誰爲安名分五太一氣判而生兩儀清升濁¶
淪成覆載陰陽經緯如擲梭乾坤闔闢如搧韛兩儀妙合有三¶
才七竅鑿開生萬類無極之眞剔渾淪日用平常無不在生生¶
化化百千機不出只今這皮袋誠能自己究根宗四象五行本¶
圓備三反晝夜志不分絕利一源功百倍打透精關與氣關濳¶
通天籟並地籟頭頭合轍有規繩竅竅光明無窒礙若向這裹¶
具眼睛便將兩采做一賽擡頭撞倒須彌峰舉步踏翻玄妙寨¶
#<md:CK-KZ_JY226_01p068b>¶
<pb:YP-C_JY226_18maoji-08-0068b>¶
單提一理闡眞宗會合萬殊歸正派鍊陽神了出陽神自色界¶
超無色界我見今時修行人多是造妖並捏怪氣高强大傲同¶
儕逞俊誇能云自會機鋒捷辯假聰明駕馭談空乾智慧初機¶
學者受欺瞞博學玄流不見愛只管目前逞强梁不顧末後受¶
殃害人前饒舌口喃喃卻如擔水河頭賣生煙發火念頭差逐¶
境隨時心地隘澇澇漉漉弄精神熱熱亂亂苦打睚般精運氣¶
枉辛勤數息按摩徒意快昏沉掉舉難主張不昏卽散如之奈¶
神衰氣散怎醫治髓竭形羸空後悔若求正道出迷津免使填¶
還冤業債收拾從前狂亂心掀翻往日豪强態事父之心推事¶
師得旨先須持禁戒恕己之心推恕人不責於人因善貸不自¶
#<md:CK-KZ_JY226_01p069a>¶
<pb:YP-C_JY226_18maoji-08-0069a>¶
明而全其明不自大而成其大無事無欲及無知去甚去奢并¶
去泰立基下手要嚴持觸境遇縁更淘汰只憑鉛汞做丹頭莫¶
認塗泥爲寶貝更須上下交次離勿謂東西爲震兌交梨火棗¶
非腎心木液金精豈肝肺休泥縁覺及聲聞不屬見知并學解¶
究竟無中養就兒禪天淨盡絕纖芥九還七返那機關不在內¶
兮不在外本來實相了無形亘古虛靈終不昧抱元守一藴諸¶
空篤志力行休懈怠合和四象聚三元攢簇五行會八卦烹庚¶
鍊甲有抽添陽火陰符知進退虛無湛寂運機緘恍惚窈冥旋¶
造化兩般靈物入中宫一道金光明四下西南黃氏老婆心鼓¶
合南陵丁女嫁青衣女子才歸房白首金公來入舍夫懽婦合¶
#<md:CK-KZ_JY226_01p069b>¶
<pb:YP-C_JY226_18maoji-08-0069b>¶
交陰陽雨態雲情忘晝夜氣固精凝結聖胎産顆玄珠太希詫¶
四方剔透太光明八面玲瓏無縫罅都來些子圓團圝黃金萬¶
兩難酬價稽首全眞參學人記取清菴說底話誠能直下肯承¶
當便是渠儂把底靶話靶做成又作麽無位眞人乘鶴駕¶
¶
¶
¶
¶
¶
¶
#<md:CK-KZ_JY226_01p070a>¶
<pb:YP-C_JY226_18maoji-08-0070a>¶
　
** 詩¶
　　
*** 述工夫(十七首)¶
九轉還丹下手功要知山下出泉蒙安爐妙用憑坤土運火工¶
夫藉巽風兌虎震龍才混合坎男離女便和同自從四象歸中¶
後造化機緘在我儂(右發蒙)¶
鍊汞烹鉛本没時學人當向定中推客塵欲染心無着天癸才¶
生神自知情寂金來歸性本精凝坎去補南離兩般靈物交并¶
後陰盡陽純道可期(右採藥)¶
旣通天癸始生時自有眞陽應候回三昧火從離位發一聲雷¶
自震宫來氣神和合生靈質心息相依結聖胎透得裏頭消息¶
#<md:CK-KZ_JY226_01p070b>¶
<pb:YP-C_JY226_18maoji-08-0070b>¶
子三關九竅一齊開(右進火)¶
眞鉛眞汞大丹頭採取當於罔象求有作有爲終有累無求無¶
執便無憂常清常靜心珠現忘物忘機命寶周動靜兩途無窒¶
礙不離當處是瀛洲(右日用)¶
全眞妙理不難行惟恐隨縁逐色聲萬幻不侵情自絕一心無¶
染念安生屏除人我全天理把握陰陽合泰亨說與修丹高士¶
道色聲無漏性圓明(右固形)¶
造道元來本不難工夫只在定中間陰陽上下常升降金水周¶
流自返還紫府青龍交白虎玄宫地軸合天關雲收雨散神胎¶
就男子生兒不等閑(右交合)¶
#<md:CK-KZ_JY226_01p071a>¶
<pb:YP-C_JY226_18maoji-08-0071a>¶
眞常之道果何難只在如今日用間一合乾坤知闔闢兩輪日¶
月自循還歸根自有歸根竅復命甯無復命關踏遍兩重消息¶
子超凡越聖譬如閑(右透關)¶
谷神不死爲玄牝箇是乾坤闔闢機往往來來終不息推推盪¶
盪了無違白頭老子乘龍去碧眼胡兒跨虎歸試問收功何所¶
證周天匝地月光輝(右出入)¶
口頭三昧謾矜誇闊論高談事轉差比似虛形求實相卻如捏¶
目起空花隨將物去終歸幻裂轉頭來便到家莫怪清菴多臭¶
口打開心孔要無遮(右警衆)¶
三千六百法傍門執著之人向裏昏每日只徒心有見何時得¶
#<md:CK-KZ_JY226_01p071b>¶
<pb:YP-C_JY226_18maoji-08-0071b>¶
悟命歸根聰明特達何須道智慧精通不足論一切形名聲色¶
相到頭都是弄精魂(右挽邪)¶
夜中昏睡怎禁他鬼面神頭見也麽昏散相因由氣濁念縁斷¶
續爲陰多潮來水面潯堤岸風定江心絕浪波性寂情空心不¶
動生無昏散睡無魔(右敵魔)¶
火符容易藥非遥天癸生如大海潮兩種汞鉛知採取一齊物¶
欲盡捐消掀翻萬有三元合鍊盡諸陰五氣朝十月脫胎丹道¶
畢嬰兒形兆謁神霄(右顯正)¶
三元大藥意心身著意心身便係塵調息要調眞息息鍊神須¶
鍊不神神頓忘物我三花聚猛𢬵機縁五氣臻八達四通無窒¶
#<md:CK-KZ_JY226_01p072a>¶
<pb:YP-C_JY226_18maoji-08-0072a>¶
礙隨時隨處闡全眞(右調燮)¶
身自空來强立名有名心事便牽縈陰陽消長磨今古日月升¶
沉運死生會向時中存一定便知日午打三更雖然處世憑師¶
授出世工夫要自明(右明本)¶
明師授我鑄神鋒全藉陰陽造化功煅鍊乾剛坤作冶吹噓離¶
火巽爲風做成龍象心官巧掃蕩妖氛志帥雄學道高人知此¶
趣等閑劈碎太虛空(右鑄劍)¶
蟾窟清幽境最佳主人顚倒作生涯玉爐煅鍊黃金液金鼎烹¶
煎白靈芽斡運周天旋斗柄推遷符火運雷車自從打透都關¶
鎖恣意銀河穩泛槎(右蟾窟)¶
#<md:CK-KZ_JY226_01p072b>¶
<pb:YP-C_JY226_18maoji-08-0072b>¶
吾菴非是等閑菴未許常人取次觀一婦一夫能做活三男三¶
女打成團裏頭世界元來大外面虛空未是寬試問主人爲的¶
事報言北斗面南看(右清菴)¶
　　
*** 詠眞樂十二首¶
佛仙總是世人爲爭奈迷途自不知若匪貪名爭計較定須逐¶
利苦奔馳波波漉漉擔家業劫劫忙忙贍婦兒假使財榮妻貌¶
美無常到後豈相隨¶
爭似全眞妙更奇箇中眞樂自心知丹從不鍊鍊中鍊道向無¶
爲爲處爲息念息縁調祖氣忘聞忘見養嬰兒自從立定丹基¶
後五彩光華透幌帷¶
#<md:CK-KZ_JY226_01p073a>¶
<pb:YP-C_JY226_18maoji-08-0073a>¶
爐用坤兮鼎用乾窮微盡理便通仙無非攝伏情歸性便是烹¶
煎汞合鉛絶盡機縁丹赫赤全存正定寶凝堅卽斯便是抽添¶
法不必忉忉更問玄¶
火符容易藥非遙造化全同大海潮藥物只於無裏採火丹全¶
在定中燒九三輻輳諸縁息二八相交五氣朝陰盡陽純功就¶
也眞人出見謁神霄¶
鍊丹先把氣神調法水頻澆慧火燒三物混融三性合一陽來¶
復一陰消金爐端正千神會寶鼎功成萬象朝藥就丹圓神脫¶
蛻全身靈出赤條條¶
先天至理妙難窮鉛産西方汞産東水火二途分上下玄關一¶
#<md:CK-KZ_JY226_01p073b>¶
<pb:YP-C_JY226_18maoji-08-0073b>¶
竅在當中有知不有眞爲有空會無空實是空無有有無端的¶
意滔滔海底太陽紅¶
寂然不動契眞常消盡群陰自復陽坤裹黃婆生赤子離中姹¶
女嫁獃郎山頭水降黃芽長地下雷轟白雪颺萬里銀河無點¶
翳金蟾獨露發神光¶
妖嬈少女嫁金公全藉黃婆打合功一對夫妻才會合兩情雲¶
雨便和同閑時共飲朱陵府醉後同眠紫極宮暮樂朝懽恩義¶
重一年生箇小孩童¶
人人身內有夫妻爭奈愚癡太執迷不向裏頭求造化卻於外¶
面立丹基妄將御女三峰術僞作軒轅九鼎奇箇樣畜生難懴¶
#<md:CK-KZ_JY226_01p074a>¶
<pb:YP-C_JY226_18maoji-08-0074a>¶
悔閻公不久牒來追¶
身內夫妻說與公青衣女子白頭翁金情木性相交合黑汞紅¶
鉛自感通對月臨風神逸樂行雲布雨興無窮這些至理誠能¶
會凝結眞胎反掌中¶
九還七返大丹頭學者須當定裏求些子神機誠會得兩般靈¶
物便相投三年造化須臾備九轉工夫頃刻周便把鼎爐掀倒¶
了丹光燭破四神州¶
不立文書教外傳人人分上本來圓玄風細細清三境慧月娟¶
娟印百川兜率三關皆假喻天龍一指匪眞詮威音那畔通消¶
息不是濓溪太極圈¶
#<md:CK-KZ_JY226_01p074b>¶
<pb:YP-C_JY226_18maoji-08-0074b>¶
　　
*** 詠四縁警世¶
身心世事四虛名多少迷人被繫縈禍患只因權利得輪迴都¶
爲愛縁生安心絕迹從身動處世忘機任事更觸境遇縁常委¶
順命基永固性圓明¶
　　
*** 詠葫蘆¶
靈苗種子産先天蒂固根深理自然逐日壅培坤位土依時澆¶
灌坎中泉花開白玉光而瑩子結黃金圓且堅成就頂門開一¶
竅箇中别是一坤乾¶
　　
*** 心鏡¶
採將乾鑛入坤爐六合虛空作一模法相就時圓爍爍水銀磨¶
#<md:CK-KZ_JY226_01p075a>¶
<pb:YP-C_JY226_18maoji-08-0075a>¶
處瑩如如放光周遍三千界收斂歸藏一黍珠舉起分明全體¶
現更須打破合元樞¶
　　
*** 爲孚菴指玄牝¶
玄門牝戸不難知收拾身心向內推會得兩儀推蕩理便知一¶
氣往來時乾坤闔闢無休息離坎升沉有合離我爲孚菴明指¶
出念頭復處立丹基¶
　　
*** 和翁學錄韻¶
宻意參同白玉蟾元來窮理便通仙未明太極生三五徒涉蓬¶
萊路八千釋氏家風憑祖印羲皇道統必心傳青天獨露瑤臺¶
月普印千潭一樣圓¶
#<md:CK-KZ_JY226_01p075b>¶
<pb:YP-C_JY226_18maoji-08-0075b>¶
　　
*** 贈鄧一蟾¶
禪宗理學與全眞教立三門接後人釋氏藴空須見性儒流格¶
物必存誠丹臺留得星星火靈府銷鎔種種塵會得萬殊歸一¶
致熙臺內外總登春¶
　　
*** 自得(七首)¶
打破鴻濛竅都無佛與仙卽非心外妙不是口頭禪儘日優游¶
過通宵自在眠委身濳絕境萬事付之天¶
一切有爲法般般盡是塵窮通諸物理放下此心身隨處安禪¶
定趨時樂至眞每將周易髓警拔世間人¶
得造無爲妙終朝不出門機縁全絕斷天理自然存日用天行¶
#<md:CK-KZ_JY226_01p076a>¶
<pb:YP-C_JY226_18maoji-08-0076a>¶
健平常地勢坤警提門弟子復命與歸根¶
打透都關鎖天然合大同龜毛元自緑鶴頂本來紅可道非常¶
道行功是外功此兒眞造化恍惚窈冥中¶
自得身心定凝神固氣精身閑超有漏心寂證無生烏兔從來¶
去乾坤任變更廓然無所礙獨露大光明¶
日用別無事維持一己誠靜中調氣息動則順人情晦德同其¶
俗含華不顯明眞閑眞樂處常靜與常清¶
靜抱無名朴塵情了不侵汞鉛鎔作粉瓦礫變成金覿見羲黃¶
面參同釋老心頓空超實際無古亦無今¶
　　
*** 自題相¶
#<md:CK-KZ_JY226_01p076b>¶
<pb:YP-C_JY226_18maoji-08-0076b>¶
面黃肌瘦子看來有甚奇分明喬眼孔剛道絕聞知勘破三千¶
法參同十七師低頭叉手處泄盡那些兒¶
　　
*** 鏡中燈(二首)¶
寶鏡本無相傳燈發慧光眞如元瑩淨法體本熒煌金鼎燒眞¶
火華池浴太陽箇中端的意元不離中黃¶
靜室開心鏡虛堂剔慧燈外頭明皎皎裏面晃騰騰黍米光中¶
現銀蟾水底澄懸胎金鼎內一粒大丹凝¶
　　
*** 詠藕(二首)¶
一種靈苗異其他迥不同法身元潔白眞性本玲瓏外象頭頭¶
曲中間竅竅通淤泥淹不得發露滿池紅¶
#<md:CK-KZ_JY226_01p077a>¶
<pb:YP-C_JY226_18maoji-08-0077a>¶
我本清虛種玲瓏貫古今爲厭名利冗且隱淤泥深每有濟人¶
意常懷克己心幾多撈漉者那箇是知音¶
　　
*** 卓菴(二首)¶
擇盡虛無地因縁在玉京築基須穩穩立鼎要平平直竪須彌¶
柱橫安太極楹青天爲蓋覆菴主樂無生¶
大地剗教平菴基卽日成來山從丙入去水放西行門戸全通¶
達窻櫺透底明菴中誰是伴月白與風清¶
¶
¶
¶
#<md:CK-KZ_JY226_01p077b>¶
<pb:YP-C_JY226_18maoji-08-0077b>¶
¶
¶
¶
¶
¶
¶
¶
¶
¶
¶
#<md:CK-KZ_JY226_01p078a>¶
<pb:YP-C_JY226_18maoji-08-0078a>¶
　
** 詞¶
　　
*** 沁園春(六首)¶
得遇眞傳便知下手成功不難待癸生之際抽鉛添汞火休太¶
燥水莫令寒鼓動巽風搧開爐韛武煉文烹不等閑金爐內箇¶
兩般靈物煅鍊成丸　先須打破疑團方透歸根復命關使赤¶
子乘龍離宫取水金公跨虎運火燒山金公無言姹女斂袂一¶
箇時辰鍊就丹渾吞了證金剛不壞超出人間¶
身處玄門不遇眞師徒爾勞辛若絕學無爲爭知闔闢多聞博¶
學甯脫根塵固守自然終成斷滅着有着無都不眞般般假那¶
星兒妙處參訪高人　一言說破元因直指出丹頭精氣神問¶
#<md:CK-KZ_JY226_01p078b>¶
<pb:YP-C_JY226_18maoji-08-0078b>¶
一竅玄關本無定位兩般靈物只在心身動靜相因有無交入¶
五氣朝元萬善臻幽奇處把一元簇在一箇時辰¶
道曰五行釋曰五眼儒曰五常矧仁義禮智信爲根本金木水¶
火土在中央白虎青龍玄龜朱雀皆自勾陳五主張天數五人¶
精神魂魄意屬中黃　乾坤二五全彰會三五歸元妙莫量火¶
二南方東三成五北玄眞一西四同鄕五土中宫合爲三五三¶
五混融陰返陽通玄士把鉛銀砂汞鍊作金剛¶
道本虛無虛無生一一二成三更三生萬物物皆虛化形形相¶
授物物交參體體元虛頭頭本一未許常人取次談虛無妙具¶
形名相貌虛裏包含　虛中密意深探致虛極工夫問老聃那¶
#<md:CK-KZ_JY226_01p079a>¶
<pb:YP-C_JY226_18maoji-08-0079a>¶
虛寂湛然無中究竟虛無兼達勘破瞿曇象帝之先威音那畔¶
清靜虛無孰有儋諸玄眷以虛無會道稽首和南¶
叉手者誰合掌者誰擎拳者誰只這些伎倆人猶錯會無爲妙¶
理孰解操持我爲諸公分明舉似老子瞿曇卽仲尼思今古有¶
千賢萬聖總是人爲　可憐後學無知辨是是非非沒了期況¶
天地與人一源分判道儒釋子一理何疑見性明心窮微至命¶
爲佛爲仙只在伊功成後但殊途異派到底同歸¶
說與學人火無斤兩候無卦爻也沒抽添也無作用旣無形象¶
不必烹炮件件非眞般般是假着意做工空謾勞君知否但一¶
切聲色都是訛淆　見聞知覺俱抛直打併靈臺無一毫更休¶
#<md:CK-KZ_JY226_01p079b>¶
<pb:YP-C_JY226_18maoji-08-0079b>¶
言爐竈休尋藥物虛靈不昧志力堅牢神室虛閑靈源澄靜就¶
裏自然天地交全眞輩苟不全眞性劫運甯逃¶
　　
*** 又(贈靜菴口訣)¶
厯劫元神亘初祖氣太始元精這三般至寶同根並蒂欲求端¶
的勿泥身形息定神清縁空氣固清靜無爲精自凝丹頭結運¶
陰陽符火慢慢調停　尤當固濟持盈把鉛汞銀砂一處烹四¶
象合和命基永固三元輻輳覺性虛靈性命兩全形神俱妙與¶
道合眞無變更逍遙處任遨遊八極自在縱橫¶
　　
*** 又(贈春谷清禪師)¶
智斷堅剛奮心决烈便透玄關把殺人手段輕輕拈出活人刀¶
#<md:CK-KZ_JY226_01p080a>¶
<pb:YP-C_JY226_18maoji-08-0080a>¶
子慢慢教看一劎當空萬縁俱掃方信道瞿曇卽老聃玄風播¶
看春生寒谷覿面慈顔　從他雪覆千山那突兀孤峰青似藍¶
况擊竹拈花都成骨董揚眉瞬目也是顢頇劫外風光目前薦¶
取擘破面皮方罷參如何是那祖師的意合掌和南¶
　　
*** 又(贈括蒼張希微號幾菴)¶
不識不知無聲無臭名曰希微只這箇便是全眞妙本人能透¶
得卽刻知幾聞法聞經說禪說道執象泥文都屬非君還悟這¶
平常日用總是玄機　仍憑决烈行持把四象五行收拾歸會¶
兩儀妙合三元輻輳一靈不昧萬化皈依精氣凝神情縁返性¶
迸出蟾光遍界輝形神妙向太虛之外獨露巍巍¶
#<md:CK-KZ_JY226_01p080b>¶
<pb:YP-C_JY226_18maoji-08-0080b>¶
曲徑旁蹊三千六百門門不同若泥在一身終須着物離於形¶
體又屬頑空無有兼行如何下手兩下俱捐理不通修眞士若¶
不知玄竅徒爾勞工　些兒妙處難窮親見了方能達本宗况¶
聽之不聞搏之不得觀之似有覔又無蹤箇箇見成人人不識¶
我把天機泄與公玄關竅與虛無造化總在當中¶
　　
*** 又(贈吳居士丹旨)¶
向上工夫乾宫立鼎坤位安爐這火候幽微元無作用抽添進¶
退不費支吾陰往陽來雲行雨施主宰機緘總在渠心安定那¶
虛靈不昧照破昏衢　性宗悟了玄珠這命本成全太極圖向¶
圈圈圈外圓光迸出存存存裏獨見眞如一氣歸根六門互用¶
#<md:CK-KZ_JY226_01p081a>¶
<pb:YP-C_JY226_18maoji-08-0081a>¶
到此全憑德行扶混塵世且藏鋒剉銳了事凡夫¶
　　
*** 又(贈安閑子周高士)¶
眞鼎眞爐不無不有惟正惟中向靜裏施工定中斡運寂然不¶
動應感潜通老蚌含殊螟蛉呪子箇様眞機妙莫窮只這是若¶
疑團打破頓悟眞空　採鉛不離坤宫運符火須當鼓巽風向¶
北海波心生擒白虎南山火裏捉住青龍二物相投三關一輳¶
鍊出神丹滿鼎紅藏身處且和光混俗是謂玄同¶
　　
*** 又(贈鄭松溪)¶
若拙若愚若慵若懶若呆若癡只這底便是造玄日用果行得¶
去密應神機學解見知聲聞圓覺增長根塵塞肚皮都無用但¶
#<md:CK-KZ_JY226_01p081b>¶
<pb:YP-C_JY226_18maoji-08-0081b>¶
死心蹋地壽與天齊　金仙不在天西那碧眼胡兒不必題問¶
性宗一着從空自悟命基上事務實爲基虛實相通有無交入¶
混合形神聖立躋禪天淨看雲藏山嶽月照松溪¶
　　
*** 又(贈損菴入靜)¶
九轉工夫三元造化百日立基便打撲精神存决定志掀翻妄¶
幻絕斷狐疑剔起眉毛放開心地物物頭頭一筆揮行功處便¶
橫拖斗柄倒斡璿璣　爲中會取無爲箇不有中間有最奇到¶
恍惚之間窈冥之際守之卽妄縱又成非不守不忘不收不縱¶
勘這存存存底誰只恁麽待六陽數足抱箇蟾兒¶
　　
*** 又(贈王提點)¶
#<md:CK-KZ_JY226_01p082a>¶
<pb:YP-C_JY226_18maoji-08-0082a>¶
慧海深澄德山高聳主人不凡況剉銳解紛黜聰屏智掀翻物¶
我不露機緘立志虛無潜心混沌象帝之先密意參玄玄處老¶
先生元姓一貫乎三　曾和至士玄談故默默昏昏契老聃矧¶
靈地虛閑禪天湛寂忘知忘識無北無南收拾身心圓融造化¶
覆哉中間總作龕神丹就看圓陀陀地照耀崧菴¶
　　
*** 又(勉中菴執中妙用)¶
中是儒宗中爲道本中是禪機這三教家風中爲捷徑五常百¶
行中立根基動止得中執中不易更向中中認細微其中趣向¶
詞中剖露慎勿狐疑　箇中造化還知卻不在當中及四維這¶
日用平常由中運用興居服食中裏施爲透得此中便明中體¶
#<md:CK-KZ_JY226_01p082b>¶
<pb:YP-C_JY226_18maoji-08-0082b>¶
中字元來物莫違全中了把中來劈破方是男兒¶
　　
*** 又(贈圓菴蔣大師)¶
人心惟危道心惟微中藏化機那些兒妙處都無做造靈明不¶
昧慧月光輝曰氣曰神惟精惟一玉瑩無瑕天地歸通玄處把¶
坎中一畫移入南離　赤龍纏定烏龜六月裏嚴霜果太奇那¶
白頭老子來婚素女胎仙舞罷共入黃幃布雨行雲陽和陰暢¶
一載工夫養箇兒常温養待玉宸頒詔足躡雲歸¶
　　
*** 又(勉諸門人)¶
道在常人日用之間人自不知奈叢識紛紛紅塵衮衮靈源不¶
定心月無輝人我山高是非海闊一切掀翻便造微諸賢眷聽¶
#<md:CK-KZ_JY226_01p083a>¶
<pb:YP-C_JY226_18maoji-08-0083a>¶
清菴設喻切勿狐疑　先將清淨爲基用靜定爲菴自住持以¶
中爲門戸正爲牀榻誠爲徑路敬作藩籬卑順和人謙恭接物¶
服食興居弗可違常行此若工夫不閒直入無爲¶
　　
*** 滿江紅(贈虛菴)¶
日用工夫只一味存虛抱素會殊途同歸一致百慮紫極宫中¶
元氣息懸胎鼎內三花聚問安爐立鼎事如何乾金鑄　縛金¶
烏搏玉兔捉將來封土釜這火候抽添更須防護玉寶圓成明¶
出入法身形兆無來去便濳身直謁太清宫神常住¶
　　
*** 又(贊誰菴殷管轄)¶
誰是菴兒阿誰在菴中撑拄看飢來喫飯誰知甘苦角徵宫商¶
#<md:CK-KZ_JY226_01p083b>¶
<pb:YP-C_JY226_18maoji-08-0083b>¶
誰解聽青黃皂白誰能覩向平常日用應酬人誰區處　是誰¶
行是誰舉是誰嘿是誰語這些兒透得便知賓主外面形軀誰¶
做造裏頭門戸誰來去造無爲畢竟住誰菴朱陵府¶
　　
*** 又(授覺菴)¶
道本自然但有爲頭頭是錯若一味談空如何摸索無有雙忘¶
終不了兩邊兼用遭纏縛都不如嘿嘿守其中神逸樂　過去¶
事須忘卻未來事休詳度這見在工夫更休泥着六欲不生三¶
毒滅一陽來復群陰剝悟眞空抱本返元虛爲眞覺¶
　　
*** 又(贈丁縣尹三教一理)¶
三教正傳這蹊徑元來驀直問老子機緘至虛靜極釋氏性從¶
#<md:CK-KZ_JY226_01p084a>¶
<pb:YP-C_JY226_18maoji-08-0084a>¶
空裏悟仲尼理自誠中入算始初立教派分三其源一　道玄¶
關常應物易幽微須嘿識那禪宗奥旨眞空至寂刻刻兼持無¶
間斷生生受用無休息便歸根復命體元虛藏至密¶
　　
*** 又(贈睡著李道判)¶
好睡家風别有箇睡眠三昧但睡裏心誠睡中澄意睡法旣能¶
知止趣便於睡裏調神氣這睡功消息睡安禪少人會身雖眠¶
性不昧目雖垂內不閉向熟睡中間穩帖帖地一枕清風凉徹¶
骨夢於物外閑遊戲覺來時身在廣寒宫抱蟾睡¶
　　
*** 又(贊圓菴傅居士)¶
這箇○兒自厯劫以來無象況端端正正亭亭當當細入微塵¶
#<md:CK-KZ_JY226_01p084b>¶
<pb:YP-C_JY226_18maoji-08-0084b>¶
無影迹大周天界難安放更通天徹地任縱橫無遮障　沒根¶
宗沒形狀爍爍明團團亮只這箇便是本來模樣放出直超無¶
色界收來隱在光明藏待頂門裂破現圓通金色相¶
　　
*** 又(贈止菴張宰公)¶
惟正惟中只這是修仙秘訣若稍有偏頗動生差別試向動中¶
持得定自然靜裏機通徹會三元五氣入黃庭金花結　運火¶
功有時節海潮生天上月那一升一降復圓復缺十月工夫無¶
間斷一靈妙有超生滅更問予向上事如何無言說¶
　　
*** 又(贈密菴述三教)¶
教有三門致極處元來只一這一字法門深不可測老子谷神¶
#<md:CK-KZ_JY226_01p085a>¶
<pb:YP-C_JY226_18maoji-08-0085a>¶
恒不死仲尼心易初無畫問瞿曇教外涅槃心密密密　學神¶
仙須定息學聖人忘智識論做佛機緘只憑慧力道釋儒流都¶
勘破圓明覺照工夫畢看頂門迸破見眞如光赫赫¶
　　
*** 又(贈唯菴宗道人)¶
觀復工夫要默默存存固守靜極中一動便通玄牡惚恍中間¶
情合性虛無谷裏奇投偶我今將向上祖師機爲君剖　說話¶
底非干口把物底非干手那沒腳童兒會翻筋斗解得箇些奇¶
特處自然勘破無中有問西來的的意云何擘鼻杻¶
　　
*** 又(贈密菴)¶
一粒金丹這出處孰知年劫若不識根源怎生調燮況是自家¶
#<md:CK-KZ_JY226_01p085b>¶
<pb:YP-C_JY226_18maoji-08-0085b>¶
元有底何須着相胡施設我分明舉似學仙人天機泄　軟如¶
綿硬似鐵利如金圓似月又不方不圓無虧無缺放則迸開天¶
地竅收來隱在虛無穴問不收不放作麽生應難說¶
　　
*** 又(贈一菴)¶
三五眞機應用處頭頭總是況日用平常令巍巍地向有無中¶
忘二見便於罔象通三昧卻如何成少不成多因滯泥　水鄕¶
鉛只一味箇便是先天氣會蟾烏合璧身心合意西四歸來投¶
北了東三便去交南二把五般攢簇入爐中丹完備¶
　　
*** 又(贈孫居士)¶
這點虛靈自古來無虧無缺更爍爍圓圓澄澄徹徹照破洪濛¶
#<md:CK-KZ_JY226_01p086a>¶
<pb:YP-C_JY226_18maoji-08-0086a>¶
前底事分閑蟾窟中間穴向菴中養箇白蝦蟆皎如雪　那些¶
兒無可說利如金團似月運化化生生了無休歇山水蒙時天¶
癸降地雷復處玄霜結駕青鸞直謁廣寒宫超生滅¶
　　
*** 又(贈嘿菴)¶
默卽說兮這說處元來有默只默說便是金丹祕訣默識濳通¶
爲大要聲聞縁覺皆虛設向說中認得默之根無生滅　會說¶
底非干舌與默底無差别這默底甯如說底親切若向不言中¶
得趣便於不默俱通徹將默默說說盡掀翻天機泄¶
　　
*** 又(贈敬菴葛道人)¶
道本無言要學者潜通默識若萬慮俱捐虛靈湛寂動處調停¶
#<md:CK-KZ_JY226_01p086b>¶
<pb:YP-C_JY226_18maoji-08-0086b>¶
水中火定中究竟波羅密問玄關一竅在何宫中間覓　不是¶
心不是物不是仙不是佛只這些端的鮮人知得迷者到頭空¶
苦志悟來不費些兒力看無中生有産靈胎陽神出¶
　　
*** 又(授記門人)¶
吾道玄關决不許外邊人入有學者來參防他做賊猛把殺人¶
刀子舉活人手段輕拈出更單提獨弄逞神通誰能敵　若是¶
箇善知識便承當心不惑仗奮心剛膽逢佛殺佛舉步便能欺¶
十聖口開便要吞三極把乾坤天地盡掀翻眞奇特¶
　　
*** 又(令門人和)¶
採藥歸來這鼎器乾金鑄寫那些兒道理全憑主者先把根塵¶
#<md:CK-KZ_JY226_01p087a>¶
<pb:YP-C_JY226_18maoji-08-0087a>¶
都掃盡從前熟處休沾惹問行工進火事如何憑般若　五雷¶
車青龍撦燒山符心鑄寫更滌慮洗心靈泉澆灑九轉功成丹¶
道畢一靈眞性還虛也那赤條條地法王身無可把¶
　　
*** 滿庭芳(贈焦提舉)¶
寂寞山居喧轟市隱頭頭總是玄關賢明高士須向定中參我¶
把活人手段殺人刀慢慢教看君還悟只今薦取超脫不爲難¶
　一言明說破起初下手先鍊三三自玄宫起火運入崑山把¶
定則雲橫谷口放行也月落寒潭工周竟大蟾成象名姓列仙¶
班¶
　　
*** 又(受記定菴)¶
#<md:CK-KZ_JY226_01p087b>¶
<pb:YP-C_JY226_18maoji-08-0087b>¶
學佛學仙參禪窮理不離玄牝中間可憐迷謬往往相瞞一味¶
尋枝摘葉徒坐破幾箇蒲團堪傷處外邊尋覓笑殺老瞿曇¶
些兒眞造化誠能親見膽冷心寒定菴高士好向定中參看破¶
娘生面目把從前學解掀翻眞空透髑髏迸破眞主自離菴¶
　　
*** 水調歌頭(贈和菴王察判)¶
土釜要端正定裏問黃公流戊就己須待山下出泉蒙採藥隄¶
防不及行火休教太過貴在得其中執中常不易天理感而通¶
　那些兒玄妙處實難窮自從會得菴中無日不春風便把西¶
方少女嫁與南陵赤子相見永和同十月聖胎備脫蛻爍虛空¶
　　
*** 又(贈秋蟾周先生)¶
#<md:CK-KZ_JY226_01p088a>¶
<pb:YP-C_JY226_18maoji-08-0088a>¶
鉛汞了無質爐鼎假安名始因動靜迷人不覺墮聲聞這箇先¶
天妙理日用着衣喫飯相對甚分明接物應機處不動感而靈¶
　不是心不是佛匪爲金明加眼力莫教錯認定盤星片片迷¶
雲渙散湛湛禪天獨露箇是本來眞風定浪頭息月滿水光清¶
　　
*** 又(贈寶蟾子)¶
學佛學仙要玄妙在中誠眞鉛眞汞無非只是性和情但得情¶
來歸性便見鉛來投汞二物自交併日用了無間大藥自然成¶
　識抽添明進退要持盈坤爐乾鼎陰符陽火慢調停一竅玄¶
關透了八片頂門裂破迸出寶蟾明功行兩圓備談笑謁三清¶
　　
*** 又(贈劉居士)¶
#<md:CK-KZ_JY226_01p088b>¶
<pb:YP-C_JY226_18maoji-08-0088b>¶
在俗心不俗塵裏不沾塵處身中正何妨鬧市與山林踐履不¶
偏不易日用無爭無執只此是全眞方寸莫教昧便是上乘人¶
　採元精鍊元氣復元神三元合一自然鼎內大丹凝更把玄¶
風鼓動天外迷雲消散慧月朗然明叩我第一義江上數峰青¶
　　
*** 又(贈張蒙菴)¶
雷在地中復山下出泉蒙明斯二理自然造化合玄同密密至¶
虛守靜便見無中妙有九竅一齊通直下承當去箇是主人公¶
　莫着無莫着有莫着空疑團打徹只今突出妙高峰撥置紛¶
紛外境收拾靈靈底箇生化了無窮畢竟作麽道日向嶺東紅¶
　　
*** 又(贈實菴)¶
#<md:CK-KZ_JY226_01p089a>¶
<pb:YP-C_JY226_18maoji-08-0089a>¶
道乃法之體法乃道之餘雙全道法橫拈倒用總由渠只這元¶
神元氣便是天兵將吏除此外都無說與洞蟾子定裏做工夫¶
　守爲胎用爲竅假爲符旣明此理何須苦泥墨和硃若使精¶
凝氣固便可驅雷役電妖怪悉皆誅行滿功成日談笑謁仙都¶
　　
*** 又(示衆芻分彼此)¶
道釋儒三教名殊理不殊參禪窮理只要抱本還元初解得一¶
中造化便使三元輻輳宿疾普消除屋舍旣堅固始可立丹爐¶
　鍊還丹全太極採玄珠的端消息採將坎有補離無若也不¶
貪不愛直下離聲離色神氣總歸虛了達一切相赤子出神廬¶
　　
*** 又(贈白蘭谷)¶
#<md:CK-KZ_JY226_01p089b>¶
<pb:YP-C_JY226_18maoji-08-0089b>¶
三元祕秋水微密實難量未分清濁天地人物一包藏一乃太¶
玄眞水二氣由兹運化三極理全彰上下降升妙根本在中黃¶
　兔懷胎牛喘月蚌含光人明此理倒提斗柄戽銀潢絕斷曹¶
溪一派掀倒蓬萊三島無處不仙鄕誰爲白蘭谷安寢感羲皇¶
　　
*** 又(言道)¶
三元祕秋水未悟謾猜量誠能參透洗心滌慮密歸藏意與身¶
心不動精與氣神交合天理自然彰三善備於我翻笑鍊玄黃¶
　性圓融心豁達德輝光牛郎織女一時會合到天潢勘破乘¶
槎伎倆密契浴沂消息游泳有無鄕日用別無事讀易對三皇¶
　　
*** 又(言性)¶
#<md:CK-KZ_JY226_01p090a>¶
<pb:YP-C_JY226_18maoji-08-0090a>¶
三元祕秋水都不屬思量收來毫末放開大地不能藏過去未¶
來見在只是星兒消息體物顯然彰本自無形象隨處見青黃¶
　性源清心地靜發天光木人半夜倒騎鐵馬過銀潢正是露¶
寒烟冷那更風清月白乘興水雲鄕識破夢中夢稽首禮虛皇¶
　　
*** 百字令(贈眞蟾子葉大師)¶
玄關欲透做工夫妙在一陽來復天癸纔生忙下手採處切須¶
虔篤絕慮忘機清心釋累認取虛無谷鉛銀砂汞一時辰內攢¶
簇　霎時天地相交甲庚無間龍虎齊降伏取坎填離乾體就¶
陽火陰符行足至寶凝堅眞蟾形兆宜把靈泉沃德圓功備大¶
師名注仙籙¶
#<md:CK-KZ_JY226_01p090b>¶
<pb:YP-C_JY226_18maoji-08-0090b>¶
　　
*** 又(指中菴性命次序)¶
玄關一竅理幽深至妙了無言說陰極陽生初動處便是採鉛¶
時節地下雷轟山頭水降滿地紅塵雪行功之際馬猿休縱顚¶
劣　霎時虎嘯龍吟夫懽婦合鼎內丹頭結身外有身猶未了¶
圓頓始能通徹鬱鬱黃花青青翠竹此理應難泄爲君舉似水¶
中撈取明月¶
　　
*** 又(贈陳制幹)¶
修眞慕道樂清虛任意陶陶兀兀富貴榮華都不戀甘分清貧¶
徹骨名利俱損是非不辨且把身埋沒眞閑眞靜誰知如是消¶
息　爲言向上機緘玄珠罔象火候無時刻一竅玄關通得透¶
#<md:CK-KZ_JY226_01p091a>¶
<pb:YP-C_JY226_18maoji-08-0091a>¶
頓悟非心非佛情念雙忘有無交入胎備元神出眼睛開放光¶
明周遍無極¶
　　
*** 又(贈胡秀才)¶
亘初一點瑩如如無相無形無質不蕩不搖常正定直是斷蹤¶
絕跡變化無方顯微無間妙理應難測爲伊言破屏除縁慮塵¶
識　放教方寸虛澄裏頭甯貼方見眞端的三五混融心月皎¶
照破本元來厯爍爍圓明如如不動運化無休息靜中拈出蟾¶
光爍破無極¶
　　
*** 又(指老蟾張大夫下手)¶
金丹大要不難知妙在陽時下手日用平常須謹獨莫縱虎龍¶
#<md:CK-KZ_JY226_01p091b>¶
<pb:YP-C_JY226_18maoji-08-0091b>¶
奔走心要安閑身須正定意在常存守始終不怠自然通透玄¶
牡　其間些子淆訛爲公直指地下聽雷吼立鼎安爐非小可¶
運用斡旋憑斗性本圓明命基牢固勘破無中有老蟾成象直¶
同天地齊壽¶
　　
*** 又(贈通菴)¶
太初一點本靈明元自至純無雜執着些兒千里遠悟得只消¶
時霎方寸中虛纖塵不立何用調庚甲承當得去目前方信無¶
法　箇中顯訣難傳無名可喚貴在心通達信手拈來君薦取¶
無罅豈容針劄人我山頭是非海裏更要知生殺養其無象忘¶
形靈地開發¶
#<md:CK-KZ_JY226_01p092a>¶
<pb:YP-C_JY226_18maoji-08-0092a>¶
　　
*** 又(示衆破惑)¶
成仙捷徑在玄關一竅四通八達說與學人先立志悟後只消¶
時霎可笑迷徒不求師指執着傍門法般精般氣到頭都是兜¶
搭　爭知大道堂堂坦平驀直也要師開發會得善行無轍跡¶
玄牝自然開闔一念無生谷神不死九轉工周匝脫胎歸去大¶
羅天上行踏¶
　　
*** 西江月(贈潘道人)¶
眞土眞鉛眞汞元神元氣元精三元合一藥方成箇是全眞上¶
品　動靜虛靈不昧成全實相圓明形神俱妙樂無生直謁虛¶
皇絕境¶
#<md:CK-KZ_JY226_01p092b>¶
<pb:YP-C_JY226_18maoji-08-0092b>¶
　　
*** 又(贈善友)¶
至道本無言說全憑立志剛堅心常不昧究根源一月千潭普¶
現　會取擊風捕影便知火裏栽蓮任他海水變桑田只這本¶
來無變¶
　　
*** 又(贈周守正)¶
識破無人無我何須求佛求仙隨時隨處總安禪一切幻塵不¶
染　選甚山居野處何妨鬧市門前執中守正固三田久久神¶
珠出現¶
　　
*** 鍊丹砂(詠玄牝示衆)¶
玄牝少人通說與諸公休言南北與西東不在四維並上下不¶
#<md:CK-KZ_JY226_01p093a>¶
<pb:YP-C_JY226_18maoji-08-0093a>¶
在當中　闔闢妙無窮天地根宗生生化化運神功動靜機緘¶
應不息廣納包容¶
　　
*** 又(示衆)¶
至道本無傳只要心堅始終立志莫教偏九載三年常一定便¶
是神仙　眞息自綿綿靈地平平飢來喫飯困來眠夏月單衣¶
冬蓋被玄外無玄¶
　
** 隱語¶
　　
*** 教外名言¶
佛書云若人欲了知三世一切佛應觀法界性一切由心造是¶
謂有造則有化造化皆由心人皆謂造化萬物者造化之工也¶
#<md:CK-KZ_JY226_01p093b>¶
<pb:YP-C_JY226_18maoji-08-0093b>¶
予獨不然造化本無工萬物自造化也何以故一切萬物均有¶
是心旣有是心便有造化豈非自造化耶且如世間一切有形¶
形本無無而生有是謂造有生便有滅有滅則復歸於無是謂¶
化造造化化物之常也一眞之性本有有而無象故無造無化¶
道之常也人只知無造無化爲不造化殊不知有大造化存焉¶
非明了者其孰能知之明了之士智慧圓通則能萬事見空一¶
心歸寂超然獨存故無造化也若不明了外着於身心世事內¶
住於受想行識所以隨世變遷隨形生滅也目所見者謂之色¶
領納在心謂之受旣受之在心謂之想想而不已至於作爲謂¶
之行隨行善惡各有報謂之業識業識紛紛輪迴之根本也故¶
#<md:CK-KZ_JY226_01p094a>¶
<pb:YP-C_JY226_18maoji-08-0094a>¶
不能出造化苟有不被幻縁纏縛不被法塵染污不被迷情障¶
礙不被愛欲苦惱則能照見五藴皆空五藴旣空造化何有此¶
卽是涅槃妙心也予謂造化由心復何疑哉¶
道書云有無相生是謂無生有造也有生無化也又云致虛極¶
守靜篤萬物並作吾以觀其復是謂觀復知化也知化則不化¶
不化則安得有造非洞觀無礙者孰能及此洞達之士清靜光¶
明故能勘破身心世事因虛幻中有有則爲物物極則返返則¶
復歸虛幻也作是觀者則知無象之象乃是實象養其無象象¶
故常存守其無體體故全眞至於純純全全合乎大方溟溟涬¶
涬合乎無倫超出虛無之外是謂無造化也執着之者身心不¶
#<md:CK-KZ_JY226_01p094b>¶
<pb:YP-C_JY226_18maoji-08-0094b>¶
定念慮交攻所以喪其無象散其無體故流浪生死常沉苦海¶
也苟有收拾身心屏除念慮內境勿令出外境勿令入內外清¶
靜名爲照了至於內忘其心外忘其形一眞洞然如太虛廓然¶
無礙造化又何有焉¶
儒書云不忮不求無咎無譽是謂不忮不求則不受造也無咎¶
無譽則不受化也易繫云遠取諸物近取諸身予謂遠取諸物¶
則知萬縁虛假近取諸身則知五藴皆空外屏萬縁內消五藴¶
故能順天施運懽樂於天知物之始終知幽明之故知死生之¶
說窮理盡性以至於命也樂天故不憂盡性故不疑非致知者¶
孰能及此致知者誠明靜定故知生滅不停者幻形也差別不¶
#<md:CK-KZ_JY226_01p095a>¶
<pb:YP-C_JY226_18maoji-08-0095a>¶
平者妄心也遷變不定者時世也敗壞不久者事務也觀練純¶
熟是名聖功一以貫之故無造化若不致知則不能格物不能¶
格物則隨物變遷性命安在苟有變動不居周流六虛故天地¶
合乎我萬物備於我至於復見天心萬有歸一無則造化息矣¶
譬如乾坤不變動日月不運行六子何有六子不交重陰陽不¶
升降萬物何有乾坤之體純一不雜倒正不變故無造化造無¶
造之造大造也化無化之化大化也作是見者故知世間萬物¶
皆是假合陰陽運用無非幻妄非天下之至變其孰能與於此¶
觀之三教惟心也造化由心也出造化亦由心也學佛之要在¶
乎見性若欲見性必先以决定之志奪習俗之氣以嚴持之力¶
#<md:CK-KZ_JY226_01p095b>¶
<pb:YP-C_JY226_18maoji-08-0095b>¶
保洞然之明然後照破種種空妄心不着物念不隨情念是煩¶
惱根心是法塵種念起則一切煩惱起念息則一切煩惱息心¶
生則種種法生心滅則種種法滅念起卽止皆由自心至於生¶
滅滅已寂滅爲樂是見性也今之學者不能見性者爲事理二¶
障所礙也非大觀則不能解理障非大止則不能除事障大觀¶
謂智斷也大止謂力制也智斷純孰則理理皆空力制純孰則¶
事事皆空了三空之大空知一眞之至眞此大觀之至也卽時¶
身心世事念慮情識一齊都止此大止之至也非上上智其孰¶
能與於此學道在乎存性若欲存性必先以慧劍斷羣魔火符¶
消六慾次以定力忘情絕慮釋累清心至於心清累釋慮絕情¶
#<md:CK-KZ_JY226_01p096a>¶
<pb:YP-C_JY226_18maoji-08-0096a>¶
忘是謂存性眞性旣存則無造化今之學者爲情識之所奪也¶
夫欲去情識先除生滅心心無生滅身無生滅定矣去生滅心¶
必自無念始無念之積習純熟足可致無夢無念之靜定純熟¶
足可致無生無夢乃見在之大事也無念乃末後之大事也無¶
生則不造無夢則不化不造不化卽不生不滅也非高上之士¶
其孰能與於此儒學之要在乎盡性若欲盡性在明明德在止¶
於至善知止而後有定有定則能忘物我艮卦辭云艮其背不¶
獲其身行其庭不見其人無咎艮其背忘其心也不獲其身忘¶
我也行其庭不見其人忘物也三者旣忘何咎之有此知止之¶
至也知止故能忘物我而全天理是謂盡性也今人不能盡性¶
#<md:CK-KZ_JY226_01p096b>¶
<pb:YP-C_JY226_18maoji-08-0096b>¶
者爲身心之累也旣有累便有窒礙必以剛斷果决剛斷故能¶
忘物果决故能忘我物我兩忘盡性至命定矣非神德聖功其¶
孰能與於此予見世人多以此身爲有我其不思之甚也且如¶
此身因造而有未造之前有象乎有名乎有我乎旣化之後有¶
象乎有名乎有我乎前後兩旣俱無安得中間偏執有我耶殊¶
不知身心世事本來虛妄三世推求了不可得過去杳然何在¶
只今念念變遷未來决定如是厯劫以來大夢幻中堅執妄縁¶
結成輪迴種子是以出生入死無有了期若復有人於此夢幻¶
境中證明了知而善消遣豈非至人乎予一日舉此公案令門¶
人參二三子稍合符節故作此書以贈之以心傳心若能直下¶
#<md:CK-KZ_JY226_01p097a>¶
<pb:YP-C_JY226_18maoji-08-0097a>¶
承當潛通默會卽時知止不謀其前不慮其後不戀只今三者¶
混成得大自在徜徉乎大寂滅之海逍遥乎無何有之鄕游泳¶
乎自得之場至此方知造化於此何預焉雖然更有向上事在¶
且道喚甚麽做向上事咦掀翻無字腳粉碎太虛空方爲了事¶
漢祕之祕之¶
　　
** 絕學無憂篇并叙¶
所爲絕學者非不學也若以不學爲絕學則罔無所知只同常¶
流也此所謂絕學者博學而至於絕學也蓋由世人多學爲奇¶
特轉學轉不會也聖人云其出彌遠其知彌少又云多則惑少¶
則得正謂此也前儒云有爲終日息無爲便不息卽此意也故¶
#<md:CK-KZ_JY226_01p097b>¶
<pb:YP-C_JY226_18maoji-08-0097b>¶
作是篇以證之使學徒不爲聲聞縁覺學解見知所累也¶
日用總玄玄時人識未全當推心上好放下口頭禪法法非空¶
法傳傳是妄傳不曾修福始焉能有禍先不益便無損不變豈¶
能遷不垢亦不淨無缺亦無圓莫着嗔和喜何愁迍與邅不作¶
善因果那得惡因縁不聞興廢事名利不相牽精粗無憂惡妍¶
醜不憎憐不償歡喜債都無恩怨纏打開人我網跳出是非圈¶
清虛不好古恬澹倦希賢休思今世後放下未生前從他佛是¶
佛任伊仙是仙旣無塵俗累何憂業火煎有無俱不立虛實任¶
相連都縁無取捨自然無過愆來去渾忘卻死生何預焉居止¶
無餘欠隨處任方圓飢來一椀飯渴則半甌泉興來自消遣困¶
#<md:CK-KZ_JY226_01p098a>¶
<pb:YP-C_JY226_18maoji-08-0098a>¶
來且打眠達者明此義休尋天外天見前赤灑灑末後亮娟娟¶
¶
¶
¶
¶
¶
¶
¶
¶
¶
#<md:CK-KZ_JY226_01p098b>¶
<pb:YP-C_JY226_18maoji-08-0098b>¶
¶
¶
¶
¶
¶
¶
¶
¶
¶
¶
