#-*- mode: org; -*-
#+EXPORT_ID: JY139
#+TITLE:參同契闡幽 Cantong Qi Chanyou
#+WITNESS: CK-KZ JYE
#+BASEEDITION: YP
<pb:CK-KZ_JY139_01p001a>¶

* 參同契闡幽序¶

大道○本無言說，本無名相，混混沌沌，莫知其端。然非假言說¶
名相以表之，則道終不顯。昔者羲皇作易，直指乾坤。老子著經，¶
全提道德。賴此兩聖，鑿破混沌面目，人人分上底性命根源，纔¶
知着落處，大道從此開明矣。二書同出一源，其後不幸而分爲¶
儒玄兩家。宗易者流爲象數之小儒，宗玄者流爲延年之方士，¶
而歸根復命之學，或幾乎息矣。孰能會而通之，其惟《參同契》乎。¶
此書出自漢代¶

伯陽魏祖，假卦爻法象，以顯性命根源。性乃萬劫不壞之元神，¶
命則虛無祖炁元始至精也。拈一卽兩，舉兩卽三，會三卽一。〓¶
<pb:CK-KZ_JY139_01p001b>¶
故言神而精氣在，精氣非麄。言精氣而神在，神非精也。言性而¶
命存，命非滯於有。言命而性存，性非淪於無也。只此兩字眞詮，¶
可分可合，可放可收。在羲易則以乾坤爲眾卦之父母，在老子¶
則以道德爲萬象之總持。後來諸子百家，橫說𥪡說，總不出這¶
兩字範圍。順而達之，則曰天命之謂性。逆而還之，則曰窮理盡¶
性以至於命。堂堂大道，三教合轍，千聖同歸，外此悉屬旁蹊曲¶
徑矣。夫此逆還之法，本自無多。作者慈悲，豈不欲當頭直指。但¶
恐知音者希，未堪明破，不得不從無言說中强生言說，從無名¶
相中强立名相，慘淡經營，祕母言子。遂以兩字眞詮，疊成七卷。¶
於是分御政、養性、伏食爲三門，又分藥物、爐鼎、火候爲三家。一¶
<pb:CK-KZ_JY139_01p002a>¶
門中各具三門，一家中各具三家，三而參之，九轉之功於是乎¶
畢，此其所以爲《參同契》也。惟參也，乃見性命之各正。惟同也，乃¶
見性命之不二。惟契也，乃見窮理盡性至命之要歸。七卷中倐¶
分倐合，倐放倐收，大約前主分，後主合。前主放，後主收。錯綜變¶
化，自然成文，此《參同契》之所以未易知未易言也。元育髫年慕¶
道，最初拜　北宗張碧虛師，指示玄關，便於此書得個入門，而¶
尙未窺其堂奥。從此足窮五嶽，徧參諸方，鮮有豁我積疑者。最¶
後入終南深處，幸遇　靈寶老人，點開心易，表裏洞然，方知一¶
粟可藏世界，微塵堪轉法輪，是眞實語。然此向上機關，詎堪饒¶
舌。猶憶告別老人時，臨歧丁寕，囑以廣度後人，無令斷絕。且機¶
<pb:CK-KZ_JY139_01p002b>¶
緣多在大江以南。旣而束裝南旋，入圜辦道，賴毘陵諸法侶竭¶
力護持，麄了一大事。丁酉嵗挈門下潘子(靜觀，)習靜華陽，兼覽¶
道藏。信手抽出《參同契》一函，快讀數過。如貧子得寶藏，不勝慶¶
快。平生竊念此書源流最遠，實爲丹經鼻祖，諸眞命脈。魏祖曾¶
將此書親授靑州從事徐公，徐遂隱名註之，今已失傳。後來註¶
者紛紛，錯會不少，甚至流入彼家爐火諸旁門，而祖意益晦塞¶
矣。(育)甚憫之，思發其覆，遂禁足結冬。日誦正文一兩章，與潘子¶
究其大義，令筆錄焉。深山靜夜，秉燭圍爐，兩人細談堂奥中事。¶
思之不得，鬼神來告，久而豁然貫徹矣。更八十晨昏，草本乃就，¶
題曰闡幽。謂此書向來埋藏九地，而今始升九天之上也。此書¶
<pb:CK-KZ_JY139_01p003a>¶
向來沈淪幽谷，而今始浴咸池之光也。旣脫稿，復與潘子改正¶
數番，剝盡皮膚，獨留眞實。私作枕中鴻寶，𡻕在丁未。許子(靜篤)¶
啟請流通，公諸同志。張子(靜鑑)實佐焉。於是鳩工募刻，同志翕¶
然響應，而七卷次第告成，請余作序。因略述其所得於師者，以¶
就正有道焉。并願讀是書者，勿滯言說，勿膠名相，只從此中○¶
討消息。始而範圍造化，旣而粉碎虛空。有何御政養性伏食之¶
可析，有何藥物爐鼎火候之可分。并性命兩字，亦可不必建立¶
矣。如是會去，差足報魏祖、徐祖及從上諸祖之恩，差足報羲皇、¶
老子及從上諸聖之恩。而世出世間，情與無情，一切山河大地¶
蠢動含靈之恩，亦無不報矣。一道平等，頭頭各現，將見情與無¶
<pb:CK-KZ_JY139_01p003b>¶
情，悉發大光明藏，破暗燭幽，余亦從此兀然忘言矣。¶
康熙己酉仲春朔旦北宗龍門派下弟子朱元育稽首敬撰。¶
¶	
<pb:CK-KZ_JY139_02p001a>¶
@fw1重刊道藏輯要¶

* 　參同契¶
魏伯陽眞人著　　　　　　　雲陽道人朱元育闡幽¶

　《參同契》者，東漢魏眞人伯陽所作。葢以易道明丹道也。易道¶
　之要，不外一陰一陽。丹道之用，亦不外一陰一陽。一陰一陽，¶
　合而成易，大道在其中矣。參者，參伍之參。同者，合同之同。契¶
　者，相契之契。書中分上中下三篇，篇中分御政、養性、伏食三¶
　家，必參互三家，使大易性情、黃老養性、爐火之事，合同爲一，¶
　方與盡性至命之大道相契。舉一端，則三者全具其中。以末¶
　卷三相類宗旨校勘，卽了然矣。¶
<pb:CK-KZ_JY139_02p001b>¶

** 上篇(上卷言御政共計五章乃上篇之上也)¶

　此卷專言御政而養性，伏食已寓其中。葢所謂御政者，陳乾¶
　坤坎離之法象隱然，具君臣上下之規模。君主無爲，臣主有¶
　爲，卽養性、伏食兩道之所取則也。故末篇又稱大易情性。¶

*** 　　乾坤門戸章第一¶

乾坤者，易之門戸，眾卦之父母。坎離匡廓，運轂正軸。牝牡四卦，¶
以爲槖籥。覆冒陰陽之道，猶工御者準繩墨、執銜轡，正規矩，隨¶
軌轍，處中以制外，數在律厯紀。月節有五六，經緯奉日使。兼并¶
爲六十，剛柔有表裏。朔旦屯直事，至暮蒙當受。晝夜各一卦，用¶
之依次序。旣未至晦爽，終則復更始。日月爲期度，動靜有早晚。¶
<pb:CK-KZ_JY139_02p002a>¶
春夏據内體，從子到辰巳。秋冬當外用，自午訖戌亥。賞罰應春¶
秋，昏明順寒暑。爻辭有仁義，隨時發喜怒。如是應四時，五行得¶
其理。¶
　此章首揭乾坤門戸，包括萬化，乃全書之綱領也。¶

乾坤者，易之門戸，眾卦之父母。坎離匡廓，運轂正軸。¶
　此節言一陰一陽之道，不出乾坤範圍也。葢天地間，只此一¶
　陰一陽之本體，則謂之道。其化機，則謂之易。其神用，則謂之¶
　丹。易道之陰陽不外乾坤，丹道之陰陽不出性命，乾坤卽性¶
　命也。然必窮取未生以前消息，方知天地於此造端，人身於¶
　此託始，丹道卽於此立基。原夫鴻濛之先一炁未兆，不可道¶
<pb:CK-KZ_JY139_02p002b>¶
　亦不可名。廓然太虛，無方無體，是謂眞空。空中不空，是謂妙¶
　有。惟卽有而空，故無始之始，强名曰天地之始。惟卽空而有，¶
　故有始之始，强名曰萬物之母。卽有而空，便是太極本無極。¶
　卽空而有，便是無極而太極。太極之體，本來無動無靜。動而¶
　無動，乾之所以爲天也，而輕清者有其根矣。靜而無靜，坤之¶
　所以爲地也，而堅凝者有其基矣。一動一靜之間，人之所以¶
　爲天地心也。而易之生生不息者，在其中矣。胚胎雖具，混沌¶
　未分，故曰太極函三。迨其靜極而動，乾之一陽，直徹於九地¶
　之下，而坤承之，陰中包陽，實而成坎，是謂天一生水。在地中¶
　爲水，在天上爲月，及其動極復靜，坤之一陰，直達於九天之¶
<pb:CK-KZ_JY139_02p003a>¶
　上，而乾統之。陽中含陰，破而成離，是爲地二生火。在世間爲¶
　火，在天上爲日。此由太極而生兩儀，由兩儀而生四象也。天¶
　地非日月不顯，乾坤非坎離。不運故在易道，必以乾坤爲體，¶
　坎離爲用。何以言之，乾之爲物，靜專而動，直六十四卦之陽，¶
　皆出入於乾戸，究竟只是最初一陽。坤之爲物，靜翕而動闢，¶
　六十四卦之陰，皆闔闢於坤門，究竟只是最初一陰。一陰一¶
　陽，是謂眞易。乾知大始，實爲眾陽之父。故乾道成男，曰震曰¶
　坎曰艮。坤作成物，實爲眾陰之母，故坤道成女，曰巽曰離曰¶
　兌。從此交易變易，生生不窮。重之爲六十四卦，衍之爲四千¶
　九十六卦。豈非乾、坤者易之門戸，眾卦之父母乎。六子皆出¶
<pb:CK-KZ_JY139_02p003b>¶
　於乾坤，而獨用坎離者，何也。蓋震、巽、艮、兌各得乾、坤之偏體，¶
　坎、離獨得乾、坤之正體。先天定位，本乾南坤北。惟以中爻相¶
　易，而成坎、離。後天翻卦，遂轉作離南坎北。其實乾坤包羅在¶
　外，天地之匡廓，依然不動。而坎離之一日一月，自然運旋其¶
　中。小之爲晝夜晦朔，大之爲春秋寒暑，又大之爲元會運世。¶
　譬若御車然，中心虛者爲轂，兩頭轉動者爲軸。車本不能自¶
　運，惟賴兩頭之軸。兩頭之軸，又賴中心之轂以運之。車待軸¶
　而轉動，軸又待轂而運旋，其用方全。坎離之於乾坤亦然。豈¶
　非坎離匡廓，運轂正軸乎。老子云：三十幅共一轂，當其無，有¶
　車之用。此之謂也。此章爲全書綱領，此節又是通章綱領。乾¶
<pb:CK-KZ_JY139_02p004a>¶
　坤門戸，在丹道爲爐鼎。坎離匡廓，在丹道爲藥物火候，出其¶
　中矣。¶

牝牡四卦，以爲槖籥。覆冒陰陽之道，猶工御者，準繩墨，執銜轡，¶
正規矩，隨軌轍。處中以制外，數在律厯紀。¶
　此節言乾坤化出坎離，能覆冒陰陽之道也。乾本老陽牡也，¶
　迨中爻變出離之少陰，則牡轉爲牝矣。坤本老陰牝也，迨中¶
　爻變出坎之少陽，則牝轉爲牡矣。坤轉爲坎九地之下，淵乎。¶
　莫測，氣機動而愈出，是爲無底之槖。乾轉爲離，九天之上，一¶
　線潛通，本體虛而不屈，是爲有孔之籥。老子云：天地之間，其¶
　猶槖籥乎。指此而言。故曰：牝牡四卦，以爲槖籥。坎離二氣，一¶
<pb:CK-KZ_JY139_02p004b>¶
　往一來，出入於天地之間，而晝夜晦朔，春秋寒暑，纖毫不爽。¶
　名曰四卦，其實只是一坎一離。名曰兩卦，其實只是坎離中¶
　間一陰一陽。乃六十卦之全體，三百六十爻之全用，無不覆¶
　冒其中，豈不猶善御者之準繩墨以執衘轡，正規矩以隨軌¶
　轍乎。夫馬之有銜轡，車之有軌轍，法則現前，一一可以遵守¶
　外也。準而執之，正而隨之，其間必有御車之人，處中以制之，¶
　卽上文所謂運轂而正軸者也。制之之法，不疾不徐，隨方合¶
　節，有數存乎其間，卽下文火候之節度也。律有十二管，厯有¶
　十二辰，無非六陰六陽循環運轉，一刻不差，而火候之調御。¶
　得其準矣。此便是周天之綱紀，故曰處中以制外，數在律厯¶
<pb:CK-KZ_JY139_02p005a>¶
　紀。¶

月節有五六，經緯奉日使。兼并爲六十，剛柔有表裏。朔旦屯直¶
事，至暮蒙當受。晝夜各一卦，用之依次序。旣未至晦爽，終則復¶
更始。¶
　此節言弦望晦朔數，準一月小周天之火候也。易有六十四¶
　卦，除却乾坤坎離四卦，應爐鼎藥物。餘六十卦三百六十爻，¶
　正應周天度數。坎離中爻，一日一月。把握乾坤，出入于三百¶
　六十五度四分度之一之中。周天綱紀，總不出其範圍。日爲¶
　太陽，月爲太陰。陽數以五爲中，陰數以六爲中。兩其六爲十¶
　二，律厯之所取則也。以五乘六，共得三十，是爲一月之數。日¶
<pb:CK-KZ_JY139_02p005b>¶
　月自相經緯，遂成弦望晦朔。月之消息盈虛，每隨日轉。有稟¶
　命於日之象，故曰月節有五六，經緯奉日使。日月經緯而分¶
　晝夜，卽此三十日中，兼并爲六十卦。自屯、蒙訖旣濟、未濟，卦¶
　象全具。其中卦之内外兩體，無不反對。反體如屯、蒙䷂需、訟¶
　䷄之類，對體如中孚䷼小過䷽之類。或表剛而裏柔，或表柔¶
　而裏剛，卽屯、蒙二卦可以例舉。如屯之一陽動於下，有朝之¶
　象。蒙之一陽止於上，有暮之象。晝夜反覆，兩卦只是一卦。朔¶
　旦從屯蒙起，直至晦日，恰好輪到旣濟、未濟。六十卦周而一¶
　月之候始完，完則終而復始，循環無端矣。¶

日月爲期度，動靜有早晚。春夏據内體，從子到辰巳。秋冬當外¶
<pb:CK-KZ_JY139_02p006a>¶
用，自午訖戌亥。賞罰應春秋，昏明順寒暑。爻辭有仁義，隨時發¶
喜怒。如是應四時，五行得其理。¶
　此節言二至二分數，準一年大周天之火候也。日月爲期度¶
　者，日主乎晝，位當正午。自一陽動處，以至六陽，卽屬日之氣¶
　候。月主乎夜，位當正子，自一陰靜處，以至六陰，卽屬月之氣¶
　候。動靜有早晚者，一陽動而進火，應屯卦而爲早。一陰靜而¶
　退火，應蒙卦而爲晚。要知一日之期度，卽一月之期度。一月¶
　之期度，卽一年之期度。又要知一年之動靜，不出一月之動¶
　靜。一月之動靜，不出一日之動靜。此兩句承上起下，爲通節¶
　綱領。下文遂推詳一年之候，卦之内外二體，包舉四時。假如¶
<pb:CK-KZ_JY139_02p006b>¶
　屯卦，自初爻進火子爲時，一陽初動。直到上爻，便是純陽之¶
　己。從内體達外用，故應乎春夏。蒙卦自上爻退火爲午時，一¶
　陰初靜，直到初爻，便是純陰之亥，從外用返内體，故應乎秋¶
　冬。此言冬夏二至，交媾之候也。太陽在卯，應在春分，德中有¶
　刑罰之象也。太陰在酉，應在秋分，刑中有德賞之象也。故曰¶
　賞罰應春秋。日出乎寅，沒乎申，火生在寅，暑之象也。月出乎¶
　申，沒乎寅，水生在申，寒之象也。故曰昏明順寒暑。仁主發，義¶
　主收，爻辭所陳，各有所主，仍是順寒暑之象。喜近賞，怒近罰，¶
　隨時而發，不過其節，仍是應春秋之象。此言春秋二分，沐浴¶
　之候也。如是而水火木金各秉一時氣候，其中有眞土。調爕¶
<pb:CK-KZ_JY139_02p007a>¶
　全備，造化冲和之氣，結而成丹，故曰如是應四時，五行得其¶
　理。上節言小周天火候，應乎一月。此節言大周天火候，應乎¶
　一年。須知此中作用，俱是攢簇之法。簇年歸月，簇月歸日，簇¶
　日歸時，止在一刻中分動靜。其中消息，全賴坎離槖籥，所謂¶
　覆冒陰陽之道者也。¶

　此章皆以造化法象，明乾坤坎離之功用。人身具一小天地，¶
　其法象亦然。乾爲首、父，天之象也。坤爲腹、母，地之象也。震爲¶
　足，巽爲股，近乎地分，長男、長女之象也。艮爲手，兌爲口，近乎¶
　天分，少男少女之象也。坎爲耳，離爲目，運乎天地之中，獨當¶
　人位中男中女之象也。其餘四肢百骸，三百六十骨節，八萬¶
<pb:CK-KZ_JY139_02p007b>¶
　四千毛孔，卽眾卦眾爻之散布也。然此有形有名者，人皆知¶
　之。孰知其無形無名者乎。父母未生以前，圓成周徧，廓徹靈¶
　通，本無污染，不假修證，空中不空，爲虛空之眞宰，所謂統體¶
　一太極也。旣而一點靈光，從太虛中來，倏然感附，直入中宫¶
　神室，作一身主人，所謂各具一太極也。主人旣居神室，上通¶
　天谷，下通炁海，性命未分，尙是囫囫圇圇本來面目。迨中宫¶
　消息略萌，攝召太虛之氣，從兩孔而入，直貫天谷，而下達於¶
　氣海。乾下交坤，坤中一爻遂實而成坎，是爲命蒂。坤旣成坎，¶
　其中一陰卽隨天氣，而上達於天谷，坤上交乾，乾中一爻遂¶
　破而成離，是爲性根。於是㘞地一聲，臍蒂剪斷，而性命遂分¶
<pb:CK-KZ_JY139_02p008a>¶
　上下兩弦矣。吕祖所云：窮取生身受氣初，莫怪天機都泄盡¶
　者。此也。從此後天用事，有門有戸，不出乾坤槖籥，運用全在¶
　坎離。坎沉炁海，元精深藏太淵九地之下，莫測其底，槖之用¶
　也。離升天谷，靈光洞徹太虛九天之上，直貫其巓，籥之用也。¶
　出日入月，呼吸往來，正當天地八萬四千里之中，一闔一闢¶
　而分晝夜，一消一息而定晦朔，一慘一舒而別寒暑，一喜一¶
　怒而應春秋，四時五行無不畢具，而造化在吾一身矣。故學¶
　道之士苟能啟吾之門戸，而乾坤爐鼎可得而識矣。能運吾¶
　之轂軸，而坎離藥物可得而採矣。能鼓吾之槖籥，而六十卦¶
　之陽火陰符可得而行持矣。所謂順之生人者，逆之則成丹¶
<pb:CK-KZ_JY139_02p008b>¶
　也。¶

　陳希夷曰：日爲天炁，自西而下，以交於地，月爲地炁，自東而¶
　上，以交於天。男女媾精之象也，天地不能寒暑也，以日月遠¶
　近而爲寒暑。天地不能四時也，以日月南北而爲四時。天地¶
　不能晝夜也，以日月出沒而爲晝夜。天地不能晦朔也，以日¶
　月交會而爲晦朔。陰陽雖妙，不外乎日月。造化雖大，不外乎¶
　坎離。故眾卦之變雖不齊，而不出乎坎離之中爻，猶車之三¶
　十輻而共一轂者也。¶

*** 　　坎離二用章第二¶

天地設位，而易行乎其中矣。天地者，乾坤之象。設位者，列陰陽¶
<pb:CK-KZ_JY139_02p009a>¶
配合之位。易謂坎離。坎離者，乾坤二用。二用無爻位，周流行六¶
虛。往來旣不定，上下亦無常。幽潛淪匿，變化於中。包囊萬物，爲¶
道紀綱。以無制有，器用者空。故推消息，坎離沒亡。言不苟造，論¶
不虛生。引驗見效，校度神明。推類結字，原理爲徵。坎戊月精，離¶
己日光。日月爲易，剛柔相當。土王四季，羅絡始終。青赤白黑，各¶
居一方。皆秉中宫，戊己之功。¶
　此章揭言坎離二用，不出一中，了首章運轂正軸之旨也。¶

天地設位，而易行乎其中矣。天地者，乾坤之象。設位者，列陰陽¶
配合之位。易謂坎離。坎離者，乾坤二用。二用無爻位，周流行六¶
虛。往來旣不定，上下亦無常。幽潛淪匿，變化於中。包囊萬物，爲¶
<pb:CK-KZ_JY139_02p009b>¶
道紀綱。¶
　此節言坎離妙用，卽在乾坤定位之中也。在易爲乾坤，其法¶
　象爲天地。在易爲坎離，其法象爲日月。此後天有形有名之¶
　乾坤坎離也。未有天地日月以前，渾然只一太虛。此太虛中¶
　本無一物，圓明廓徹，是爲先天之乾。卽此太虛中有物渾成，¶
　絪縕遍滿，是爲先天之坤。虛中生炁，爲至陽之炁。至陽中間，¶
　藏肅肅之至陰，此從坤而上升者也。無中含有，是爲乾中之¶
　離，炁中凝精，爲至陰之精，至陰中間藏赫赫之至陽，此從乾¶
　而下降者也。有中含無，是爲坤中之坎，一升一降，樞機全在¶
　中間。樞機一動，天地卽分，天地旣分，其位乃定。自然天位乎¶
<pb:CK-KZ_JY139_02p010a>¶
　上，地位乎下，日出乎東，月生乎西。所以伏羲《先天圓圖》乾卦¶
　居南，坤卦居北。天上地下，包羅萬象，天地定位也。離卦居東，¶
　坎卦居西，日月相對，橫貫天地之中，水火不相射也。然必天¶
　地之體立而後，日月之用行。故《繫辭傳》曰：『天地設位，而易行¶
　乎其中矣。』此直指之辭也。魏公恐世人不知何者爲天地，何¶
　者爲易，特下註腳，謂天地非外象之天地，乃是一乾一坤，神¶
　空自然之象，卽上章所謂門戸也。設位非有形之位，乃是一¶
　陰一陽，自然配合之位，卽上章所謂匡廓也。易非卦爻之易，¶
　乃是一坎一離，眞息往來，自然運行之易，卽上章所謂槖籥¶
　也。天地之造化，非卽吾身之造化乎。何謂坎離者，乾坤二用，¶
<pb:CK-KZ_JY139_02p010b>¶
　乾本老陽，中變少陰，離中一陰，實坤元眞精。故離自東轉南，¶
　先天乾位翻爲後天之離，轉一成九，以首作尾，故爻辭有無¶
　首之象。乾之用九，卽用離也。坤本老陰，中變少陽。坎中一陽，¶
　實乾元祖炁。故坎自西轉北，先天坤位翻爲後天之坎，轉六¶
　成一，卽終爲始，故爻辭有永貞之吉。坤之用六，卽用坎也。此¶
　日月互藏，所以爲易宗祖，而眞水眞火，交相爲用之妙也。一¶
　日一月，終古出沒於太虛上下四旁，無所不運。猶之一卦六¶
　爻，各有定位。而坎離二用，周流六位，無所不在其用神矣。故¶
　曰：二用無爻位，周流行六虛。日往則月來，月往則日來。往來¶
　豈有定乎。離爲天中之陰，恆欲親下。故日自東徂西，而下交¶
<pb:CK-KZ_JY139_02p011a>¶
　乎地。坎爲地中之陽，恆欲親上。故月自西徂東，而上交乎天，¶
　上下豈有常乎。離中有眞水，重陽爲之包羅，水藏火中，内暗¶
　外明，有幽潛之象。坎中有眞火，重陰爲之囊括，火藏水中，内¶
　朗外暗，有淪匿之象。水火互藏，千變萬化，只在中間一點空¶
　洞處，有變化於中之象。從此提挈天地，把握乾坤，大道不出¶
　其範圍，故曰包囊萬物，爲道紀綱。以上俱發明坎離二用，正¶
　見易行乎其中之意。¶

以無制有，器用者空。故推消息，坎離沒亡。¶
　此節專言坎離之妙用也。坎離二用，本無爻位，周流六虛，無¶
　也。旣而包囊萬物，爲道紀綱，可見無之足以制有矣。世間有¶
<pb:CK-KZ_JY139_02p011b>¶
　形之器，體無不實。究竟實而有者，不能自用，惟賴虛而無者，¶
　有以制之。老子云：埏埴以爲器。當其無，有器之用。是也。坎離¶
　以無制有，其妙用全在中間空處，故曰以無制有，器用者空。¶
　從無入有，謂之息。息者，進火之候，坤三變而成乾也。從有入¶
　無，謂之消。消者，退符之候，乾三變而成坤也。自朔旦震卦用¶
　事之後，厯兌至乾。自月望巽卦用事之後，厯艮至坤。其間不¶
　見坎離爻位，是謂坎離沒亡。非沒亡也，行乎六虛之間，而周¶
　流不定耳。¶

言不苟造，論不虛生。引驗見效，校度神明。推類結字，原理爲徵。¶
　知日月之爲易，卽推類結字也。此校度神明之象，確有徵驗。¶
<pb:CK-KZ_JY139_02p012a>¶
　可原理爲徵，而非苟造言論者矣。此節只是引起下文。¶
坎戊月精，離己日光。日月爲易，剛柔相當。土王四季，羅絡始終。¶
青赤黑白，各居一方。皆秉中宫，戊已之功。¶
　此節言二物配合，不離中宫眞土也。坎爲月，中納戊土。戊土¶
　原從乾來，陽陷陰中，其精内藏，所謂杳杳冥冥，其中有精也。¶
　離爲日，中納己土。己土原從坤出，陰麗陽中，其光外用，所謂¶
　恍恍惚惚，其中有物也。日光月精，交會於黃道中間，合成先¶
　天太易，正以其中一戊一己，剛柔本來匹偶，足相當也。故曰¶
　日月爲易，剛柔相當。戊巳二土，可分可合。以四時言之，木旺¶
　於春，中寄辰土。火旺於夏，中寄未土。金旺於秋，中寄戌土。水¶
<pb:CK-KZ_JY139_02p012b>¶
　旺於冬，中寄丑土。木火金水，徹始徹終，無不包絡於中央眞¶
　土，故曰土王四季，羅絡始終。以四方言之，青龍秉木德居東，¶
　朱雀秉火德居南，白虎秉金精居西，元武秉水精居北。故曰¶
　青赤白黑，各居一方。北一西四，合而成五，是爲戊土，杳冥之¶
　精在其中矣。東三南二，合而成五，是爲己土，恍惚之物在其¶
　中矣。賴此戊己眞土，調和水火，融會金木，使五行四象，俱攢¶
　簇於中黃，而大丹結矣。故曰皆秉中宫，戊己之功。夫日剛月¶
　柔相當，而爲太易，故稱易爲坎離。言豈苟造者乎，乃推類結¶
　字者也。五行四時，皆秉中宫之土，故稱易行乎其中。論豈虛¶
　生者乎，乃原理爲徵者也。此節總繳通章大意。¶
<pb:CK-KZ_JY139_02p013a>¶

　章首曰：易行乎其中。旣曰變化於中，正指中宫眞土說。葢坎¶
　離二物，不離眞土，乃成三家。舉二物則四象在其中，舉三家¶
　則五行在其中，一切藥物火候，無不在其中矣。乾坤之大用，¶
　盡於坎離。坎離之妙用，歸於戊己。一部《參同契》，關鍵全在此¶
　處。¶

**** 　　附錄¶

　譚子曰：摶空爲塊，見塊而不見空。土在天地，開闢後也。粉塊¶
　爲空，見空而不見塊。土在天地，混沌時也。神矣哉。¶

*** 　　日月含符章第三(日含五行精四句世本誤入君臣御政章中今校藏本正之)¶

易者，象也。懸象著明，莫大乎日月。日含五行精，月受六律紀。五¶
<pb:CK-KZ_JY139_02p013b>¶
六三十度，度竟復更始。窮神以知化，陽往則陰來。輻輳而輪轉，¶
出入更卷舒。易有三百八十四爻，據爻摘符，符謂六十四卦。晦¶
至朔旦，震來受符，當斯之際，天地媾其精，日月相撢持，雄陽播¶
元施，雌陰化黃包，混沌相交接，權輿樹根基，經營養鄞鄂，凝神¶
以成軀眾。夫蹈以出，蝡動莫不由。¶
　此章特著日月之功用，究藥物之所從出也。¶

易者，象也。懸象著明，莫大乎日月。日含五行精，月受六律紀。五¶
六三十度，度竟復更始。窮神以知化，陽往則陰來。輻輳而輪轉，¶
出入更卷舒。¶
　此節言日月之交會，其神化出乎自然也。上章旣明坎離二¶
<pb:CK-KZ_JY139_02p014a>¶
　用，露出日光月精兩物矣，尙未悉交會之理。魏公遂重舉易¶
　辭，以申明之。葢日月爲易，乃一部《參同契》關鍵所在。此易是¶
　太易之易，此象是無象之象。天下莫能見，莫能知者。欲知無¶
　象之易，只消近取諸身。欲知有象之易，必須仰觀俯察，而得¶
　之在天。成象者惟日月爲最著。故《繫辭傳》曰：易者，象也。又曰：¶
　懸象著明，莫大乎日月。夫日月何以獨稱大也。日秉太陽火¶
　精，本體光明洞達，中間一點黑處，卽是太陰眞水，陽中藏陰，¶
　外白内黑，故取離象。月象太陰水精，本體純黑無光，中間一¶
　點白處，卽是太陽眞火，陰中藏陽，外黑内白，故取坎象。陽精¶
　爲火，火則有光。陰精爲水，水唯會影。故月本無光，受日映處¶
<pb:CK-KZ_JY139_02p014b>¶
　則有光。光生於日之所照，魄生於日之所不照。晦朔之交，日¶
　月同宫，月在日下，日居月上，月體爲日所包，其半邊之光全¶
　向於天，半邊之黑全向於地，故謂之晦。月去日二十五度，人¶
　間乃見微光，謂之哉生明。月去日九十餘度，人間乃見光一¶
　半，謂之上弦。及至日月躔度相對，月在天上，日在地下。對照¶
　發光，半邊之黑全向天上，半邊之光全向人間，其光相望而¶
　圓滿徧照，故謂之望。望後相對漸側，月距日二十五度，人間¶
　始見微黑，謂之哉生魄。月距日九十餘度，人間只見光一半，¶
　謂之下弦。從此其光漸斂漸微，至於體伏光盡，而稱晦矣。可¶
　見月體本無圓缺，惟受日光之所映，以爲圓缺。究竟月有圓¶
<pb:CK-KZ_JY139_02p015a>¶
　缺，而日無盈虛。正猶世人後天之命，生老病死，倏忽無常。只¶
　有先天一點性光，圓明瑩徹，萬劫長存耳。周天三百六十五¶
　度四分度之一，太陽日行一度一晝夜一周天。故晝夜一周，¶
　謂之一日。行及三十度，方與太陰相會。太陰一日行十三度¶
　有奇，行及廿九日有奇，纔與太陽相會，故晦朔弦望一周，謂¶
　之一月。日含五行精者，日本太陽，得火之精。其中藏烏，得水¶
　之精，得木精，以滋其炁，得金精以耀其光。中納己土之精，以¶
　包絡終始，其光明之體用方全。月受六律紀者，朔日一陽建¶
　子，律應黃鐘。至望而三陽始盈，乃應仲吕，陽極而陰生矣。望¶
　日一陰建午，律應蕤賓。至晦而三陰始純，乃爲應鍾，陰極而¶
<pb:CK-KZ_JY139_02p015b>¶
　陽又生矣。舉六律則六吕在其中。五爲陽數之中，兩其五爲¶
　十干。六爲陰數之中，兩其六爲十二支。五日爲一候，六候爲¶
　一氣。以五乘六，恰成三十，適合日月相交之度。晦朔弦望，如¶
　環無端，度旣終則更始矣。何謂窮神以知化，陽往則陰來。張¶
　子曰：一故神，兩故化。據縣象著明之日月，而論似分兩物。不¶
　知太陽中一點陰魄，卽是眞水。太陰中一點陽魂，卽是眞火。¶
　體則日月爲易，用則水火互藏，是爲陰陽不測之神。故必窮¶
　神所自來，乃知化所從出。葢日往則月來，月往則日來。往來¶
　不窮者一，而未嘗不兩。究竟太陽之炁卽藏月中，太陰之精¶
　卽藏日中。名爲往來，而實無往來者，兩而未嘗不一也。凡陰¶
<pb:CK-KZ_JY139_02p016a>¶
　陽對待，一往一來，俱謂之化。神則渾然在中，寂然不動，無往¶
　無來矣。知化便是數往者順，窮神便是知來者逆。日月往來¶
　終古不息，若輻之輳轂，輪之轉車，一出一入而分晝夜，一卷¶
　一舒而定晦朔，四時之寒暑推遷，一元之運會升降，總在其¶
　中。惟其神不可測，所以化不可窮耳。吾身日光月精，互相滋¶
　化，而總歸於中宫。不動元神，一能兼兩，悉與造化，同其功用。¶
易有三百八十四爻。據爻摘符，符謂六十四卦。晦至朔旦，震來¶
受符，當斯之際，天地媾其精，日月相撢持。雄陽播元施，雌陰化¶
黃包。混沌相交接，權輿樹根基。經營養鄞鄂，凝神以成軀。眾夫¶
蹈以出，蝡動莫不由。¶
<pb:CK-KZ_JY139_02p016b>¶
　此節言日月交會，而產一陽也。日月爲易，乃造化之本三百¶
　八十四爻，乃周天之用。葢易有六十四卦，除卻乾坤坎離四¶
　正卦，應爐鼎藥物。其餘六十卦，得三百六十爻，正應周天度¶
　數，不多不少，若合符節。據爻摘符者，六十卦中，每卦必有一¶
　主爻值符。如屯卦主爻在初，蒙卦主爻在上之類。據易言之，¶
　謂之卦。據丹言之，謂之符。一月之有晦朔，猶一日之有亥子¶
　也。晦朔中間，日月並會，北方虛危之地。陰極陽生，一陽來復，¶
　正應震之初爻。故曰晦至朔旦，震來受符。當其交會之時，天¶
　入地中，月包日内，天入地中，有媾精之象。月包日内，有撢持¶
　之象。乾主施精，以元中眞陽，下播於地。坤主受化，卽以黃中¶
<pb:CK-KZ_JY139_02p017a>¶
　眞土，順承而包絡之。故曰雄陽播元施，雌陰化黃包。一元一¶
　黃，相爲包絡，形如雞子。斯時日月停輪，復返混沌。就此混沌¶
　中自相交媾，產出一點眞種，丹基從此始立矣。故曰混沌相¶
　交接，權輿樹根基。坤中旣得此一點眞種，是爲鄞鄂，須要經¶
　營保養，不可令其㪚失。久之漸漸凝聚，元神始成胚胎，震之¶
　一陽乃出而受符矣。故曰經營養鄞鄂，凝神以成軀。夫此一¶
　點眞種，乃大地眾生命根，不特爲吾人生身受炁之本。下至¶
　蝡動含靈之物，莫不由此一點，以生以育。故曰眾夫蹈以出，¶
　蝡動莫不由。是道也，造化順之，以生物者。吾人當逆之以自¶
　生。所謂順則成人，逆則成丹也。晦朔之交，卽是活子時。元施¶
<pb:CK-KZ_JY139_02p017b>¶
　黃包，卽是藥產處。經營，卽是翕聚。鄞鄂，卽是元神。日往月來，¶
　莫非眞火符候。要覔先天眞種子，須從混沌立根基。¶

　抱一子曰：雄陽龍也，雌陰虎也。播元施者，龍騰元天而降雨¶
　也。化黃包者，虎入后土而產金也。上天入地，混沌交接之象¶
　也。於是權輿而立其根基，經營而養其鄞鄂，其神旣凝，其軀¶
　自成。凡大而天地，細而蝡動含靈之物，莫不由是而出。惟產¶
　此一點於外，乃降本流末，爲生生無窮之道。產此一點於内，¶
　乃返本還原，長生超脫之道也。¶

*** 　　天符進退章第四¶

於是，仲尼讚鴻濛，乾坤德洞虛。稽古當元皇，關雎建始初。冠婚¶
<pb:CK-KZ_JY139_02p018a>¶
氣相紐，元年乃芽滋。聖人不虛生，上觀顯天符。天符有進退，屈¶
伸以應時。故易統天心，復卦建始萌。長子繼父體，因母立兆基。¶
消息應時律，升降據斗樞。三日出爲爽，震庚受西方。八日兌受¶
丁，上弦平如繩。十五乾體就，盛滿甲東方。蟾蜍與兔魄，日月炁¶
雙明。蟾蜍視卦節，兔者吐生光。七八道己訖，屈折低下降。十六¶
轉受統，巽辛見平明。艮直於西南，下弦二十三。坤乙三十日，陽¶
路喪其朋。節盡相禪與，繼體復生龍。壬癸配甲乙，乾坤括始終。¶
七八數十五，九六亦相當。四者合三十，陽炁索滅藏。八卦布列¶
曜，運移不失中。元精妙難睹，推度效符徵。居則觀其象，準擬其¶
形容。立表以爲範，占候定吉凶。發號順節令，勿失爻動時。上觀¶
<pb:CK-KZ_JY139_02p018b>¶
河圖文，下察地形流。中稽於人心，參合考三才。動則循卦節，靜¶
則因彖辭。乾坤用施行，天下然後治。¶
　此章言天符進退，乃金丹火候之所取則也。¶

於是，仲尼讚鴻濛，乾坤德洞虛。稽古當元皇，關雎建始初。冠婚¶
炁相紐，元年乃芽滋。¶
　此節特爲火候發端也。上章言晦朔之間，一陽受符特，標藥¶
　產時節，而金丹之火候消息未舉其全，到此乃盡泄之。天道¶
　之大者，莫如五行。人道之大者，莫如五經。可以互相發明，而¶
　各有其原始焉。易爲五經之元，首乾坤兩卦，爲易之元首。乾¶
　坤兩卦，又從太極中剖出。卽此太極本體，合之卽鴻濛一炁。¶
<pb:CK-KZ_JY139_02p019a>¶
　分之卽乾坤兩卦。乾坤合德，體函萬化，用徹太虛。於是仲尼¶
　讚之曰：大哉乾元，至哉坤元。豈非陰陽之始乎。仲尼刪書，斷¶
　自二典，首著稽古之文，稽古當元皇，書之始也。刪詩肇自二¶
　南，首別關睢之章，關睢建始初，詩之始也。禮貴成人冠婚，爲¶
　生育之始，故曰炁相紐。春秋紀年元年，爲𡻕序之始，故曰乃¶
　芽滋。此仙翁借世典以喻道法也。鴻濛，卽虛無一炁。乾爲鼎，¶
　中藏性根。坤爲爐，中藏命蒂。其間日月往來，洞虛之象。元皇，¶
　喻元始祖炁。關雎，喻兩物相感。相紐，喻二氣交并。元年芽滋，¶
　則一陽初動，而眞種生矣。¶

聖人不虛生，上觀顯天符。天符有進退，屈伸以應時。故易統天¶
<pb:CK-KZ_JY139_02p019b>¶
心，復卦建始萌。長子繼父體，因母立兆基。消息應鍾律，升降據¶
斗樞。¶
　此節正指一陽來復，爲作丹之基也。聖人，卽作易之聖人。不¶
　虛生，卽論不虛生之意。天符者，日月交會，乃天道自然之符，¶
　卽上章所云據爻摘符是也。在丹道爲一進一退之節候。葢¶
　自朔而望，爲進陽火。陽伸陰屈，應從子到己六時。自望而晦，¶
　爲退陰符，陰伸陽屈，應從午到亥六時。丹道之動靜，一屈一¶
　伸，亦各有其時。聖人默觀元化，知時不可失，每委志虛無以¶
　應之。《陰符經》云：觀天之道，執天之行，是也。天道以日月交會，¶
　故有進退屈伸。丹道亦取日月交會，其進退屈伸，莫非易也。¶
<pb:CK-KZ_JY139_02p020a>¶
　而日月爲易，實統之於天心。天心是造化中間主宰，卽太極¶
　也。先天之太極，造天地於無形。後天之太極，運天地於有形。¶
　在天正當南北二極之中，在人則當坎離二用之中。一坎一¶
　離，合而爲易，統於天地正中之心，故曰易統天心。天心無所¶
　不統，而見之必於復卦。何也，葢天心之體本來無動無靜，天¶
　心之用卻正當一動一靜，亥、子中間。方其靜翕之餘，日月合¶
　璧，璇璣停輪，此心渾然在中，毫無端倪可見。至於虛極靜篤，¶
　萬化歸根，忽然無中生有，靜極生動，從窮陰中迸出一點眞¶
　陽，逼露乾元面目，而丹基從此建立矣。所以孔子贊《易》曰：復，¶
　其見天地之心乎。邵子詩曰：冬至子之半，天心無改移。卽所¶
<pb:CK-KZ_JY139_02p020b>¶
　謂復卦建始萌也。復卦内震外坤，震之一陽，得乾初體，雖受¶
　眞種於乾父，實賴滋育於坤母。如嬰兒始媾成胎，具體而微，¶
　尙未出母腹中，故曰長子繼父體，因母立兆基。一陽旣復，自¶
　消而息，於六律初應黃鍾。一陽初動，自降而升，時斗柄正建¶
　元枵，丹士得之，吹吾身之律吕，水火自然調和。斡吾身之斗¶
　杓，金木自然歸倂。豈非消息應鍾律，升降據斗樞乎。此卽上¶
　章震來受符之時也。¶

三日出爲爽，震庚受西方。八日兌受丁，上弦平如繩。十五乾體¶
就，盛滿甲東方。蟾蜍與兎魄，日月炁雙明。蟾蜍視卦節，兎者吐¶
生光。七八道已訖，屈伸低下降。十六轉受統，巽辛見平明。艮直¶
<pb:CK-KZ_JY139_02p021a>¶
於丙南，下弦二十三。坤乙三十日，陽路喪其朋。節盡相禪與，繼¶
體復生龍。¶
　此節推八卦納甲，以驗金丹火候之進退也。上文所謂一陽¶
　之復，在一日爲亥子，在一𡻕爲冬至，在一月卽爲晦朔。欲知¶
　一月小周天火候，當取先天八卦納甲細參之。晦朔之交，日¶
　月合符，乾坤未剖，元黃未分，陽光爲陰魄所包，隱藏不見，此¶
　吾身歸根復命時也。交會旣畢，月與日漸漸相離，魄中生魂，¶
　至初三日庚方之上，始露微光。震卦納庚進，而得一陽，此元¶
　性初現，而鉛鼎温温矣。故曰三日出爲爽，震庚受西方。至初¶
　八日，陽魂漸長，陰魄漸消，魄中魂半，昏見南方，是爲上弦。兌¶
<pb:CK-KZ_JY139_02p021b>¶
　卦納丁，進而得二陽，此時元性又少現，而光透簾幃矣。故曰¶
　八日兌受丁，上弦平如繩。至十五日，日月對望，陰魄全消，陽¶
　魂盛長，其光圓滿，昏見東方。乾納六甲，進而爲純陽。此時元¶
　性透露，而鼎中一點靈光，晝夜長明矣。故曰十五乾體就，盛¶
　滿甲東方。然此月魄，必與日魂，合而成其明，實應蟾蜍兎魄¶
　兩象。蟾蜍，以象太陽之精。兎魄，以象太陰之光。葢蟾蜍潛伏¶
　水底，瞻視非常，時時噓吸太陽金精，入於腹中，喻日魂施精¶
　於月，自外而吸入也。凡世間之兎，皆雌而無雄。遙望月中玉¶
　兎，卽感而有孕。及其產也，又從口吐而生。喻月魄受日之光，¶
　自内而吐出也。離巳日光，本來主施。坎戊月精，本來主化。日¶
<pb:CK-KZ_JY139_02p022a>¶
　以施德，月以舒光。所以從下弦至朔旦，月出於西方酉位，全¶
　體吸取太陽精炁。從上弦到望日，月盈於東方卯位，乃全體¶
　發露太陽光明。故曰蟾蜍與兎魄，日月炁雙明。其所以取象¶
　蟾蜍與兎魄者，於蟾蜍正取其瞻視，於兎正取其能吐而生¶
　也。葢月光之圓缺，全在視日光以爲進退。一陰生於巽，其光¶
　漸歛漸退，以至於晦，是爲造化入機。一陽生於震，其光漸舒¶
　漸進，以至於望，是爲造化出機。晦朔之交，日光吸入月魄中，¶
　相吞相啖，感而成孕。直待三日出庚，其光吞而復吐，自西轉¶
　東，自庚轉甲，至望日而光明圓滿矣。故曰蟾蜍視卦節，兎者¶
　吐生光。十五旣望，陽極於上，盈不可久，息者不得不消，升者¶
<pb:CK-KZ_JY139_02p022b>¶
　不得不降，陽火轉爲陰符。故曰七八道已訖，屈折低下降。十¶
　六以後，陽反爲賓，陰反爲主，陽魂轉受，統攝於陰魄，魂中生¶
　魄，晨見辛方，巽卦納辛，退而爲一陰，此性歸於命之始也。故¶
　曰十六轉受統，巽辛見平明。至二十三日，陰魄漸長，陽魂漸¶
　消，魂中魄半，是謂下弦，晨見丙方，艮卦納丙，退而爲二陰，此¶
　性歸於命之半也。故曰艮直於丙南，下弦二十三。至三十日，¶
　艮之一陽，自東北喪在乙方坤地，有東北喪朋之象，一點陽¶
　魂，全體歛入陰魄中，是爲性返爲命，而元陽復歸於混沌矣。¶
　故曰坤乙三十日，陽路喪其朋。然陽無剝盡之理，卦節旣盡，¶
　消者不得不息，降者不得不升，剝之終卽復之始，晦之終卽¶
<pb:CK-KZ_JY139_02p023a>¶
　朔之始。震之一陽，繼體於乾父者，還復兆基於坤母，庚方之¶
　上，依然吐而生明。故曰節盡相禪與，繼體復生龍。¶

壬癸配甲乙，乾坤括始終。七八數十五，九六亦相當。四者合三¶
十，陽炁索滅藏。八卦布列曜，運移不失中。¶
　此節結言納甲之始終也。八卦納甲，原本先天圓圖，最爲元¶
　奥。坎以中男納戊，陰中包陽，月之體也。離以中女納己，陽中¶
　包陰，日之體也。震長男，巽長女，納庚與辛。艮少男，兌少女，納¶
　丙與丁。其間一陰一陽，各各相匹。乾父獨納甲壬，坤母獨納¶
　乙癸。原始要終，首尾關鍵，包括六子在内，故曰壬癸配甲乙¶
　乾坤括始終。六子爲少陰少陽，少陽數七，少陰數八，共得十¶
<pb:CK-KZ_JY139_02p023b>¶
　五數。乾坤爲老陰老陽，老陽數九，老陰數六，亦得十五數。恰¶
　應上下兩弦，合成月圓之象。故曰七八數十五，九六亦相當。¶
　二少二老，應乎兩弦之氣，互爲消長。所以自朔訖望，陽長而¶
　陰自消。自望訖晦，陰長而陽亦消。當其晦也，陽氣消索，若滅¶
　若沒，幾無餘矣。孰知一點元精，深藏洞虛之中，終而復始，循¶
　環無端。故曰四者合三十，陽氣索滅藏。八卦環布，日月合璧，¶
　而生明。三陽三陰，互爲消長，似乎獨無坎離爻位。不知周流¶
　六虛，升降上下，莫非坎離中炁，運移其間。此日月爲易，所以¶
　統乎天心，而爲三陰三陽進退之準則也。故曰八卦布列曜，¶
　運移不失中。¶
<pb:CK-KZ_JY139_02p024a>¶

元精眇難覩，推度效符徵、居則觀其象，準擬其形容。立表以爲¶
範，占候定吉凶。發號順節令，勿失爻動時。¶
　此節言一動一靜之候，應乎天符也。卦爻有動有靜，金丹之¶
　火候亦然。其時候未到，則當虛以待之。葢坎離會合，中間自¶
　有一點元精，卽是先天眞種。所謂杳兮冥兮，其中有精者也。¶
　此物至靈至妙，不可覩聞，難以臆度。惟推納甲消長之度，以¶
　爲天符進退之徵驗而已。故曰元精眇難覩，推度效符徵。天¶
　符進退，本無其形，虛無罔象之中，若存若亡。但當虛心體驗，¶
　擬諸其形容，而謹候其消息。故曰居則觀其象，準擬其形容。¶
　其時候將到，又當動以應之。葢晦朔中間，陽欲生而未離乎¶
<pb:CK-KZ_JY139_02p024b>¶
　陰，機已動而未離乎靜，從靜定中候視，須加十分謹密，如厯¶
　家立表以測日晷，術家占候以定吉凶，不可一毫差錯。故曰¶
　立表以爲範，占候定吉凶。此言將動之時也。及乎樞機一發，¶
　天人交應，便當加採取之功。若朝廷之大號，以時而發。造化¶
　之節令，及時而布。不得一刻遲誤。故曰發號施節令，勿失爻¶
　動時。時，卽《陰符經》食其時之時。葢指晦朔中間活子時也。若¶
　冬至一陽初動，則又屬正子時矣。¶

上觀河圖文，下察地形流。中稽於人心，參合考三才。動則循卦¶
節，靜則因彖辭。乾坤用施行，天下然後治。¶
　此節言一動一靜之理，貫乎三才也。上乾下坤，結括終始，乃¶
<pb:CK-KZ_JY139_02p025a>¶
　上天下地之位也。坎離之中炁運移，其中乃中間，人位也，卽¶
　此已全具三才法象。卽此一動一靜之理，便通徹天地，包括¶
　河洛。河圖文，卽指龍圖而言。河圖之數，五十有五，循環無端，¶
　圓以象天之動。上觀河圖文，卽仰以觀於天文也。地形流，卽¶
　指洛書而言。洛書之位，四正四隅，統於中五，方以象地之靜。¶
　下察地形流，卽俯以察於地理也。人者，天地之心也。天地中¶
　間，是爲人心。卽邵子所謂一動一靜之間，天地人之至妙。至¶
　妙者也，葢此心非動非靜，而又能動能靜。參天兩地，爲造化¶
　之樞機。故曰中稽於人心，參合考三才。動以應天，陰陽有進¶
　退，必循乎卦爻之節。故曰動則循卦節。此卽《繫辭傳》所謂動¶
<pb:CK-KZ_JY139_02p025b>¶
　則觀其變，而玩其占也。亦卽上文發號順時之意。靜以應地，¶
　剛柔有表裏，不越乎卦爻之辭。故曰靜則因彖辭。此卽《繫辭¶
　傳》所謂居則觀其象，而玩其辭也。亦卽上文準擬形容之意。¶
　靜極而動，眞陽動於九天之上，是謂乾元用九，而元神升乎¶
　乾鼎矣。動極復靜，眞陰潛於九地之下，是謂坤元用六，而元¶
　炁歸乎坤爐矣。元神爲性，元炁爲命，性成命立，天心端拱於¶
　中極，百節萬神，無不輻凑皈命，豈非乾坤用施行，天下然後¶
　治乎。首章云：乾坤者，易之門戸。次章云：天地設位。此章首揭¶
　乾坤德洞虛，中言乾坤括始終，終之曰乾坤用施行，可見徹¶
　始徹終，只是乾坤爲體，則門戸之說益了然矣。首章云：坎離¶
<pb:CK-KZ_JY139_02p026a>¶
　匡廓，運轂正軸。次章云：坎離者，乾坤二用。此章先言日月炁¶
　雙明，繼言運移不失中，末乃揭出二用，可見徹首徹尾，只是¶
　坎離爲用，則匡廓之義益洞然矣。¶

　抱一子曰：蟾蜍乃金炁之精，故視卦節而漸旺。玉兎，乃卯木¶
　之魄，故望太陽而吐光。¶
　此章極其奥衍納甲妙義，從古河圖并先天圓圖中來。不特¶
　爲全部《參同契》大關鍵，亦卽羲易之精髓也。中間蟾蜍兎魄¶
　兩象，尤稱奇險絕世。魏公於此，幾欲嘔出心肝。今而後注者，¶
　與作者可相視而笑矣。¶

*** 　　君臣御政章第五¶
<pb:CK-KZ_JY139_02p026b>¶

可不愼乎，御政之首。管括微密，開舒布寶。要道魁柄，統化綱紐。¶
爻象内動，吉凶外起。五緯錯順，應時感動。四七乖戾，誃離俯仰。¶
文昌統錄，詰責台輔。百官有司，各典所部。原始耍終，存亡之緒。¶
或君驕佚，亢滿違道。或臣邪佞，行不順軌。弦望盈縮，乖變凶咎。¶
執法刺譏，詰過貽主。辰極處正，優游任下。明堂布政，國無害道。¶
　此章以君臣御政之得失，喻金丹火候之得失也。¶

可不愼乎，御政之首。管括微密，開舒布寶。要道魁柄，統化綱紐。¶
爻象内動，吉凶外起。五緯錯順，應時感動。四七乖戾，誃離俯仰。¶
文昌統錄，詰責台輔。百官有司，各典所部。¶
　此節以御政喻火候，當戒愼其初基也。火候之要，徹首徹尾，¶
<pb:CK-KZ_JY139_02p027a>¶
　防危慮險，無一刻不宜愼，若人君御政然，而尤當致謹其初¶
　基。葢金丹大道以天心爲主，精氣爲用，正猶人主之統御其¶
　臣下也，故曰御政。學人八室之始，一陽初動，謂之首經。譬若¶
　人君卽位之初，更改正朔，謂之元年。上章元年，乃芽滋卽其¶
　義也。故仙翁喟然發端曰，可不愼乎，御政之首。管括微宻者，¶
　卽靜而内守，環匝關閉之意。開舒布寶，卽動而應機，發號順¶
　應之意。魁柄，卽是斗杓，斗爲天之喉舌，斟酌元化，統攝周天，¶
　若網之有綱，衣之有紐，是爲要道。喻吾身天心，實爲萬化之¶
　綱領。丹道作用，全仗天心斡運，斗柄推遷，故曰要道魁柄，統¶
　化綱紐。天心旣爲萬化綱紐，動而正則罔不吉，動而邪則罔¶
<pb:CK-KZ_JY139_02p027b>¶
　不凶。《繫辭傳》曰：爻象動乎内，吉凶見乎外，卽其義也。在易爲¶
　爻象，在天卽爲星象。天有三垣，紫微垣爲北極之所居，最處¶
　乎内。太微垣次之，天市垣又次之。由是金木水火土之五緯，¶
　併二十八宿之經星，環布於垣外。垣中主星，全係斗杓。凡經¶
　緯諸星，或順或逆，無不聽命斗杓。斗杓順動，則五緯經星罔¶
　不循其常度。斗杓一有不順，則環布之五緯一切逆而不順。¶
　應時感動，立見咎徵。周天經星，亦皆一切乖戾，失其常度，而¶
　至於誃離俯仰矣。此喻人之天君妄動，則五官錯謬，百脈沸¶
　馳，所謂毫髮差殊不作丹者也。天象乖變失常，不可責之眾¶
　星。人君御政失宜，亦不可責之百官有司。各有主者，孰爲主¶
<pb:CK-KZ_JY139_02p028a>¶
　者。在天則文昌臺輔，文昌卽紫微垣中戴筐六星，號南極統¶
　星，錄人長生之籍。臺輔卽垣中三臺四輔尊星，三臺以應三¶
　才，四輔以應四象，各居其方，環拱兆極。天之有文昌，猶人君¶
　之有六部也。天之有臺輔，猶人君之有相臣也。相臣夾輔，帝¶
　主爕理，陰陽六部，從而奉行之。則百官有司，不待詰責，自然¶
　各典所部矣。譬若作丹之時，心君處中以制外，魁罡坐鎭斗¶
　杓，斡旋一水一火，調爕得宜，自然六根大定，百脈沖和，而無¶
　奔蹶放馳之失矣。¶

原始要終，存亡之緖。或君驕佚，亢滿違道。或臣邪侫，行不順軌。¶
弦望盈縮，乖變凶咎。執法刺譏，詰過貽主。辰極處正，優游任下。¶
<pb:CK-KZ_JY139_02p028b>¶
明堂布政，國無害道。¶
　此節言火候之要，存乎君主，當愼終如始也。火候之一動一¶
　靜，徹始徹終，宜乎無所不愼。亦猶人君御政，一動一靜，自始¶
　至終，宜無所不愼。愼則轉亡爲存，不愼則轉存爲亡，存亡之¶
　緖，從此分矣。此一大事，君臣各有其責，而主之者惟君。葢臣¶
　之聽命于君，猶氣之聽命于志也。心君翼翼，能持其志，則奸¶
　聲邪色自不得而干之。若心君驕亢自用，違其常道，則耳目¶
　之官亦以邪侫應之，行事不循軌則矣。天心之與人心，同出¶
　一原。天心稍或不順，則天行立刻反常，不特五緯錯謬，經星¶
　乖戾已也。卽如太陰之晦朔弦望，本有常度。今者當盈反縮，¶
<pb:CK-KZ_JY139_02p029a>¶
　當縮反盈，薄蝕掩昌，凶咎不可勝言矣。天有執法之星，主刺¶
　譏過失，卽太微垣中左執法右執法也。朝廷象之，故立爲左¶
　右執法之臣，亦主刺譏過失。然違道之過，不在百官有司，而¶
　在臺輔。併不在臺輔，而在君主自身。此萬化從心，反本窮源¶
　之論也。故曰執法刺譏，詰過貽主。主心得失，只在一反覆間。¶
　葢惟皇建極，惟民歸極。心君能寂然不動，無爲以守至正，百¶
　體自然從令。有如北辰居所，而眾星自然拱之。故曰辰極處¶
　正，優游任下。心君旣端拱神室，百節萬神莫不肅然。猶王者¶
　坐明堂以朝，諸侯四海九州莫不率服，寍復有出而梗化害¶
　道者。故曰明堂布政，國無害道。辰極在天象，爲紫微垣，卽北¶
<pb:CK-KZ_JY139_02p029b>¶
　極所居。在人君，爲深宮内寢，晏息之所也。明堂在天象，爲天¶
　市垣，乃帝星所臨。在人君，爲朝會之所，通道於九夷八蠻者¶
　也。心君所處，内有洞房，外有明堂，上應天垣，下同朝宁，故取¶
　御政之象。¶

　此章卽治道以明丹道，最爲了然。丹道徹始徹終，不出天心¶
　運用。故君喻天心，臣喻藥物，文昌臺輔喻三田四象，執法之¶
　臣喻耳目之官，百官有司喻周身精氣，吉者受炁吉也，凶者¶
　防炁凶也，存喻片時得藥，亡喻頃刻喪失。所貴乎御政者，必¶
　須外卻羣邪，内輔眞主。心君端拱於辰極，萬化歸命於明堂，¶
　豈非還眞之要道乎。¶
<pb:CK-KZ_JY139_02p030a>¶

　此篇首章言乾坤門戸，明乾坤之爲體。次章言坎離二用，明¶
　坎離之爲用。三章言晦朔合符，而產藥物。四章言天符進退，¶
　而行火候，皆御政之象也。然而御政之義，不可不明。在天象¶
　以辰極統御周天列宿，在朝廷以人主統御百官有司，在丹¶
　道則以心君統御周身精炁，乃御政之義也。故以此篇總詰¶
　之。¶
<pb:CK-KZ_JY139_02p030b>¶
¶	
<pb:CK-KZ_JY139_02p031a>¶

** 上篇(中卷言養性共計三章乃上篇之中也)¶

　此卷專言養性而御政，伏食已寓其中。葢先天祖性，寂然不¶
　動，感而遂通，不出中黃，爲萬化之主宰。舉性則命在其中，舉¶
　養性則元精元氣併歸元神之中矣。知而養之，方契黃帝、老¶
　子虛無自然大道。故末篇又稱黃老養性。¶

*** 　　鍊己立基章第六¶

内以養已，安靜虛無。原本隱明，内照形軀。閉塞其兌，築固靈株。¶
三光陸沉，温養子珠。視之不見，近而易求。黃中漸通理，潤澤達¶
肌膚。初正則終修，幹立未可持。一者以掩蔽，世人莫知之。¶
　此章言鍊已立基，在乎得一，乃養性之初功也。¶
<pb:CK-KZ_JY139_02p031b>¶

内以養已，安靜虛無。原本隱明，内照形軀。閉塞其兌，築固靈株。¶
三光陸沉，温養子珠。視之不見，近而易求。¶
　此節言鍊已之初基也。首卷御政諸章，但敷陳乾坤坎離造¶
　化法象，到此方直指鍊已工夫，示人以八手處。呂祖云：七返¶
　還丹，在人先須鍊已待時。張紫陽云：若要修成九轉，先須鍊¶
　已持心。鍊已卽養已也。已卽離中已土，爲性根之所寄。只因¶
　先天底乾性，轉作後天之離，元神翻作識神，心中陰氣刻刻¶
　流轉，易失而難持。不得坎中先天至陽之炁，無以制之。然先¶
　天一炁從虛無中來，若非致虛守靜之功。安得窮原反本哉。¶
　故曰内以養已，安靜虛無、生身受炁之初，本來一點靈明，人¶
<pb:CK-KZ_JY139_02p032a>¶
　人具足。只因後天用事，根寄於塵，塵轉爲識，日逐向外馳求，¶
　未免背覺合塵，認奴作主。故必須時刻收視返聽，一點靈明¶
　自然隱而不露，深藏若虛。從此默默内照，方知四大假合之¶
　軀，總歸幻泡，當下便得解脫矣。故曰原本隱明，内照形軀。兌¶
　爲口，係一身出入之門戸。凡元氣漏泄處，悉謂之兌，而總持¶
　於方寸之竅。《黃庭經》云：方寸之中謹葢藏，卽閉塞之意也。卽¶
　此方寸中間，有一點至靈之物，爲生生化化之根株。故曰靈¶
　株築固者，不漏不搖也。三光在天，爲日月斗。在人，離以應日，¶
　坎以應月，天心在中，以應斗樞。一坎一離，南北會合。反聞内¶
　照，眞人潛於深淵。塞兌固守，元珠得於罔象。如此則天心寂¶
<pb:CK-KZ_JY139_02p032b>¶
　然不動，而鍊已之功就矣。故曰三光陸沉，溫養子珠。然本來¶
　一點靈光，倐有倐無，非近非遠，只在目前，人卻不識。索之身¶
　内不得，索之身外又不得，故曰視之不見，近而易求。¶

黃中漸通理，潤澤達肌膚。初正則終修，幹立未可持。一者以掩¶
蔽，世人莫知之。¶
　此節言鍊已之功，在乎得一也。《度人經》云：中理五炁，混合百¶
　神。可見中黃丹扄，爲萬化統會之地。譬若北辰居所，眾星自¶
　拱。學道之士從此温養子珠，勿忘勿助，久之神明自生，漸漸¶
　四通八達，身中九竅百脈，三百六十骨節，八萬四千毛孔，一¶
　齊穿透，自然光潤和澤，感而畢通、卽《易》所云：美在其中，而暢¶
<pb:CK-KZ_JY139_02p033a>¶
　於四肢也。故曰黃中漸通理，潤澤達肌膚。丹道有初有終，有¶
　本有末。初者鍊已下手之功，終者入室了手之事。初如木之¶
　有幹本也，終如木之有標末也。然須知最初下手一步，便是¶
　末後了手一步。所謂但得本，莫愁未也。初基一步，便踏着正¶
　路，從此循序漸進修持之功，自然節節相應，原始可以要終，¶
　卽本可以該末矣。故曰初正則終修，幹立未可持。然則孰爲¶
　初，孰爲本，要在一者而已。未生以前，惟得一則成人。有生以¶
　後，能抱一卽成丹。葢一生二，二生三，三生萬物，順去生人生¶
　物者，此一也。而三返二，二返一，一返虛無，逆來成聖成仙者，¶
　亦此一也。太上云得其一，萬事畢。又曰：谷神不死，是謂元牝。¶
<pb:CK-KZ_JY139_02p033b>¶
　谷神至虛而至靈，其妙生生不已。從生生不已處，分出元牝，¶
　其體則一，其用則兩，秘在掩蔽二字。掩者，掩其元門。蔽者，蔽¶
　其牝戸。若非一者在中，豈能掩蔽然。非掩蔽於外，亦不成其¶
　爲一。此中竅妙，非得眞師指授，縱饒慧過顏閔，莫能强猜，況¶
　世間凡夫乎。故曰：一者以掩蔽，世人莫知之。所云黃中，是指¶
　出祖竅之中。所云一者，是指出祖竅之一。知中則知竅，知一¶
　則知竅中之妙，知竅中之妙便知本來祖性，便知守中抱一，¶
　是養性第一步工夫。¶

*** 　　兩竅互用章第七¶

上德無爲，不以察求。下德爲之，其用不休。上閉則稱有，下閉則¶
<pb:CK-KZ_JY139_02p034a>¶
稱無。無者以奉上，上有神明居。此兩孔穴法，金炁亦相胥。知白¶
守黑，神明自來。白者金精，黑者水基。水者道樞，其數名一。陰陽¶
之始，元含黃芽。五金之主，北方河車。故鉛外黑，内懷金華。被褐¶
懷玉，外爲狂夫。金爲水母，母隱子胎。水爲金子，子藏母胞。眞人¶
至妙，若有若無。髣髴太淵，乍沉乍浮。退而分布，各守境隅、採之¶
類白，造之則朱。鍊爲表衞，白裏眞居。方圓徑寸，混而相拘。先天¶
地生，巍巍尊高。旁有垣闕，狀似蓬壺。環匝關閉，四通踟蹰。守禦¶
宻固，遏絶奸邪。曲閣相連，以戒不虞。可以無思，難以愁勞。神炁¶
滿室，莫之能留。守之者昌，失之者亡。動靜休息，常與人俱。¶
　此章直指坎離兩竅之用，爲金丹關鍵也。¶
<pb:CK-KZ_JY139_02p034b>¶

上德無爲，不以察求。下德爲之，其用不休。上閉則稱有，下閉則¶
稱無。無者以奉上，上有神明居。此兩孔穴法，金炁亦相胥。¶
　此節指兩竅之妙用也。大道非一不神，非兩不化。上章云一¶
　者以掩蔽，旣明示人以得一矣。然而掩蔽之妙，其體則存乎¶
　一，其用不離乎兩。葢金丹妙用，只在後天坎離。坎離妙用，不¶
　出先天乾坤。究竟只是性命二字。性者，先天一點靈光，眞空¶
　之體也。其體圓成周遍，不減不增。在天爲資始之乾元，在人¶
　便是父母未生前本來面目，故名上德。此中本無一物，靈光¶
　獨耀，迥脫塵根。若從意根下卜度推求，便失之萬里。葢性本¶
　天然，莫容擬議，直是覓卽不得。故曰上德無爲，不以察求。命¶
<pb:CK-KZ_JY139_02p035a>¶
　者，先天一點祖炁，妙有之用也。其用樞紐三才，括囊萬化。在¶
　天爲資生之坤元，在人便是㘞地一聲時立命之根，故名下¶
　德。其中元炁周流，潛天潛地，變現無方。若向一色邊沉空守¶
　寂，便墮在毒海。葢命屬有作，不落頑空，一息不運卽死。故曰¶
　下德爲之，其用不休。上閉則稱有者，坤入乾而成離也。先天¶
　之乾，本是上德，只因坤中一陰上升乾家，陽炁從外而閉之，¶
　所謂至陰肅肅出乎天者也。乾中得此一陰，性轉爲命，感而¶
　遂通，遂成有爲之下德矣。人但知離體中虛，便認做眞空。不¶
　知這一點虛處，正是眞空中妙有，喚作無中有。下閉則稱無¶
　者，乾入坤而成坎也。先天之坤，本是下德，只因乾中一陽，下¶
<pb:CK-KZ_JY139_02p035b>¶
　降坤家，陰炁亦從外而閉之，所謂至陽赫赫發乎地者也。坤¶
　中得此一陽，命轉爲性，寂然不動，依然無爲之上德矣。人但¶
　知坎體中寔，便認做妙有，不知這一點寔處，正是妙有中眞¶
　空，喚作有中無。坤中旣受乾炁，還以此點眞陽，上歸于乾，是¶
　謂反本還原，歸根復命。自是先天神室中產出一點鄞鄂，是¶
　爲萬劫不壞之元神。故曰無者以奉上，上有神明居。神明之¶
　妙用，全在中黃正位。然非坎中眞金之精上升，離中眞水之¶
　炁下降，有無互入，兩者交通成和，神明亦何自而生耶。故曰¶
　此兩孔穴法，金炁亦相胥。兩孔穴，卽坎離兩用之竅妙，所謂¶
　元牝之門，世莫知者也。¶
<pb:CK-KZ_JY139_02p036a>¶

知白守黑，神明自來。白者金精，黑者水基。水者道樞，其數名一。¶
陰陽之始，元含黃芽。五金之主，北方河車。故鉛外黑，内懷金華。¶
被褐懷玉，外爲狂夫。¶
　此章直指水中之金，爲先天丹母也。承上言所謂神明者，亦¶
　非自然而來，須有一段作用，其作用全在知白守黑。知白守¶
　黑者，白卽坎中眞金，黑卽離中眞水，人能洞徹眞空，靜存妙¶
　有，一點神明自然從虛無中生出。《心印經》所謂存無守有，頃¶
　刻而成也。只此便是金丹，便是後天返先天處。故曰知白守¶
　黑，神明自來。魏公又恐人不識金丹原本，故重提之，曰白者¶
　金精，黑者水基，言此白者，非有形之金，乃空劫中虛無元性¶
<pb:CK-KZ_JY139_02p036b>¶
　也。元性本純白無染，便是未生以前乾元面目，卽所云上德¶
　也，白者豈非金之精乎。此黑者，非行地之水，乃虛無中所生¶
　之一炁也。一炁本鴻濛未分，便是㘞地一聲以後坤元根基，¶
　卽所云下德也，黑者豈非水之基乎。先天金性，卽渾成大道，¶
　尙無一之可名。及乎道旣生一，露出端倪，便稱天一之水，是¶
　爲道之樞機，而金性藏於其中矣。故曰水者道樞，其數名一。¶
　最初一點眞水，中藏眞金，爲元炁生生之根本。故曰陰陽之¶
　始，元含黃芽。黃芽者，取水中藏金之象，指先天一炁而言也。¶
　先天一炁，正是乾家金精，能總持萬化，爲後天五行生成之¶
　眞宰，而深藏北極太淵之中。故曰五金之主，北方河車。五金¶
<pb:CK-KZ_JY139_02p037a>¶
　者，借外煉銀鉛砂汞土，以喻身中五行之精。卽此一物，以其¶
　外之純黑也，故象鉛。以其黑中含白也，故又有金華之象。譬¶
　若有人外被褐，而内懷玉，外若狂夫，中藏聖哲，豈非神明不¶
　測者乎。此言眞鉛之別於凡鉛也。苟能知白守黑，則神明自¶
　來矣。金丹妙用，只在水中之金。此段特顯其法象。《入藥鏡》云：¶
　水鄉鉛，只一味。《悟眞篇》云：黑中有白爲丹母，此之謂也。¶

金爲水母，母隱子胎。水爲金子，子藏母胞。眞人至妙，若有若無。¶
髣髴太淵，乍沉乍浮。退而分布，各守境隅。採之類白，造之則朱。¶
鍊爲表衞，白裏眞居。¶
　此節重指金水兩竅之用，併兩而歸一也。上節合言水中金，¶
<pb:CK-KZ_JY139_02p037b>¶
　此又分言金水兩體。金精本能生氷，水之母也。乾中眞金，隱¶
　在坤水包絡中，故曰母隱子胎，卽上文所云下閉則稱無也。¶
　水本金之所生，金之子也。坤中眞水，藏在乾金匡廓内，故曰¶
　子藏母胞，卽上文所云上閉則稱有也。金水互用，便是兩弦¶
　之炁，兩畔同升合爲一，而眞人出其中矣。眞人存於中宮，非¶
　有非無，靈妙不測，故曰眞人至妙，若有者無。髣髴太淵者，眞¶
　人潛深淵也。乍沉乍浮者，浮游守規中也。金水交會之際，同¶
　在中央。及旣交而退，眞人處中。兩者依舊分布上下，一南一¶
　北，各守境隅矣。其初採取北方坎中之金，本來一片純白。及¶
　至煅以南方離中眞火，然後赫然發光，豈非採之類白，造之¶
<pb:CK-KZ_JY139_02p038a>¶
　則朱乎。然此一點眞種，非有非無，本質極其微妙，須賴中黃¶
　坤母環衞而乳哺之，方得安居神室，不動不搖。故曰鍊爲表¶
　衞，白裏眞居。此段言併兩歸一，乃藥物入爐之象，卽上所云¶
　無者以奉上，上有神明居也。¶

方圓徑寸，混而相拘。先天地生，巍巍尊高。旁有垣闕，狀似蓬壺。¶
環匝關閉，四通踟蹰。守禦宻固，遏絶奸邪。曲閣相連，以戒不虞。¶
可以無思，難以愁勞。神炁滿室，莫之能留。守之者昌，失之者亡。¶
動靜休息，常與人俱。¶
　此節特顯爐鼎法象，而火候卽在其中。中黃神室之中，不過¶
　徑寸。圓以象天，方以象地，中有眞人居之，混混沌沌，形如雞¶
<pb:CK-KZ_JY139_02p038b>¶
　子。《黃庭經》云方圓一寸，處此中是也。故曰方圓徑寸，混而相¶
　拘。徑寸之地，卽元關也。元關一竅，大包六合，細入微塵，未有¶
　天地，先有此竅，號爲天中之天，内藏元始祖炁。豈非先天地¶
　生，巍巍尊高者乎。此竅當天地正中，左右分兩儀，上下定三¶
　才，左通元門，右達牝戸，上透天關，下透地軸，八面玲瓏，有如¶
　蓬島、方壺之象。豈非旁有垣闕，狀似蓬壺者乎。環匝關閉，四¶
　通踟蹰者，深根固蒂，牢鎭八門，令内者不出也。守禦宻固，遏¶
　絶奸邪者，收視返聽，屏除一切，令外者不入也。靈竅相通，本¶
　無隔礙，然必防危慮險。故曰曲閣相連，以戒不虞。定中迴光，¶
　本無間斷，又必優游自然。故曰可以無思，難以愁勞。神室中¶
<pb:CK-KZ_JY139_02p039a>¶
　元始祖炁，人人具足，本來洋溢充滿，但人自不能久留耳。故¶
　曰神炁滿室，莫之能留。眞人旣安處神室，必須時時相顧，刻¶
　刻相守，若一刻不守，便恐致亡失之患。故曰守之者昌，失之¶
　者亡。惟是一動一靜，不敢自由，直與神室中眞人，呼吸相應，¶
　彼動則與之俱動，彼靜則與之俱靜，彼休息則與之俱休息，¶
　勿助勿忘，綿綿若存，火候纔得圓足。故曰動靜休息，常與人¶
　俱。此叚言爐鼎之象，而兼温養之功，卽上文所云金炁相胥¶
　之作用也。此章首揭出有無兩用之竅，是眞爐鼎。次別金水¶
　二炁之用，是眞藥物。末了更示人以温養防護之功，是眞火¶
　候。金丹關鍵已全具此中，不可忽過。¶
<pb:CK-KZ_JY139_02p039b>¶

*** 　　明辨邪正章第八¶

是非厯臟法，内觀有所思。履行步斗宿，六甲次日辰。陰道厭九¶
一，濁亂弄元胞。食炁鳴腸胃，吐正吸外邪。晝夜不卧寐，晦朔未¶
常休。身體日疲倦，恍惚狀若癡。百脈鼎沸馳，不得淸澄居。累土¶
立壇宇，朝暮敬祭祀。鬼物見形象，夢寐感慨之。心懽意喜悅，自¶
謂必延期。遽以夭命死，腐露其形骸。舉措輙有違，悖逆失樞機。¶
諸術甚眾多，千條有萬餘。前卻違黃老，曲折戾九都。明者省厥¶
旨，曠然知所由。¶
　此章厯指旁門之謬，以分厯邪正也。欲知大道之是，當先究¶
　旁門之非。旁門種種邪謬，不可枚舉，姑約略而計之。¶
<pb:CK-KZ_JY139_02p040a>¶

是非厯臟法，内觀有所思。¶
　此内觀五臟，着於存想之旁門。¶

履行步斗宿，六甲次日辰。¶
　此履罡步斗，泥於符術之旁門。¶

陰道厭九一，濁亂弄元胞。¶
　此九淺一深，採陰補陽之旁門。¶

食氣鳴腸胃，吐正吸外邪。¶
　此呑服外氣，吐故納新之旁門。¶

晝夜不卧寐，晦朔未嘗休。¶
　此搬精運氣，長坐不卧之旁門。¶
<pb:CK-KZ_JY139_02p040b>¶

身體日疲倦，恍惚狀若癡。百脈鼎沸馳，不得淸澄居。¶
　以上五種旁門，俱是求之身内者，種種揑怪，勉强行持。究其¶
　流弊，至於身體疲倦，精神恍惚，周身之百脈勢必奔逸散馳，¶
　而無一刻淸寍澄湛之時。求之身内者，其惡騐如此。¶

累土立壇宇，朝暮敬祭祀。鬼物見形象，夢寐感慨之。¶
　此祭鍊鬼物，入夢現形之旁門。¶

心歡意喜悅，自謂必延期。遽以夭命死，腐露其形骸。¶
　以上一種旁門，是求之身外者，初時朝暮祭祀，妄冀鬼物，救¶
　助益算延年。不知反爲鬼物所憑，流入陰魔邪術。旣而或遭¶
　王難，或遘奇疾。本欲長生，反夭厥命，腐露形骸，爲世俗之所¶
<pb:CK-KZ_JY139_02p041a>¶
　恥笑矣。求之身外者，其惡驗又如此。¶

　章首是非二字，直貫到底。言金丹大道全在養性，非是此等¶
　旁門可得而混入也。養性工夫，卽在前兩章中。旁門反之，故¶
　招種種惡驗。¶

舉措輙有違，悖逆失樞機。諸術甚眾多，千條有萬餘。前卻違黃¶
老，曲折戾九都。明者省厥旨，曠然知所由。¶
　此叚結言旁門之背道也。金丹大道莫過養性，原本黃帝、老¶
　子虛無自然宗旨。故《陰符》《道德》兩經，直指盡性盡命最上一¶
　乘法門，與三聖作易同一樞機。世人不悟，往往流入旁門，動¶
　輙千差萬别，悖逆之極，全失其樞機矣。以上所列五六種，或¶
<pb:CK-KZ_JY139_02p041b>¶
　求之身内，或求之身外。只是略舉一隅，引而伸之。千條萬緒，¶
　可以類推。大約非黃老復命歸根之功，卽非黃老九宮洞房¶
　之奥。此輩甘墮旁蹊，如卻行求前，徒費曲折耳。明眼之士亟¶
　發信心，參禮眞師，窮取性命根源本來面目。倘能于片言之¶
　下，洞徹宗旨，方知本來一條平坦道路，人人可得而由，再加¶
　向上工夫，勤行伏鍊，庶乎脫旁蹊而超彼岸矣。¶
<pb:CK-KZ_JY139_02p042a>¶

** 上篇(下卷言伏食共計七章乃上篇之下也)¶

　此章專言伏食，而御政養性已寓其中。前面御政諸章，但陳¶
　一陰一陽法象。養性諸章，但指一性一命本體。至於陰陽之¶
　配合，性命之交併。别有妙用存焉。此伏食之功，所以爲金丹¶
　要關鍵也。伏者，取兩物相制爲用。食者，取兩物相併爲一。葢¶
　假鉛汞凡藥，巧喻性命眞種。借鼎爐外象，旁通身心化機。以¶
　有形顯無形，乃是伏食宗旨。究非燒茅弄火，一切旁門，可得¶
　而假借也。藥在爐中，須用眞火煆鍊，故末篇又云爐火之事。¶

*** 　　兩弦合體章第九¶

火記不虛作，演易以明之。偃月法爐鼎，白虎爲熬樞。汞日爲流¶
<pb:CK-KZ_JY139_02p042b>¶
珠，龍靑與之俱。舉東以合西，魂魄自相拘。上兌弦數八，下弦艮¶
亦八。兩弦合其精，乾坤體乃成。二八應一斤，易道正不傾。¶
　此章直指金木兩弦之炁，先分後合，示人以眞藥物也。¶

火記不虛作，演易以明之。偃月法爐鼎，白虎爲熬樞。汞日爲流¶
珠，靑龍與之俱。舉東以合西，魂魄自相拘。¶
　此節指兩弦眞炁，爲金丹之用也。前養性章中，俱說虛無自¶
　然大道，尙不及龍虎鉛汞諸異名。到此方說臨爐作用，要𦂳¶
　全在金水兩物。曰爐鼎，曰鉛汞，曰龍虎，曰上下兩弦，種種曲¶
　譬，皆是物也。世傳古丹經有火記六百篇，魏公倣之，作《參同¶
　契》，其寔非也。火記本無，其文卽在先天羲易中。葢日月爲易，¶
<pb:CK-KZ_JY139_02p043a>¶
　不過一陰一陽。體屬乾坤，用寄坎離，一切異名，皆從此演出。¶
　於乾坤寓爐鼎法象，於坎離寓藥物法象，其餘六十卦三百¶
　六十爻，卽寓火候法象。一日兩卦，一月之候，正應周天三百¶
　六十度數。又以一月配一年，便成火記六百篇。究竟只是日¶
　月爲易，一陰一陽而已。故曰火記不虛作，演易以明之。坎爲¶
　太陰眞水，本是月精，然必受符于日。晦朔交會之間，陰極轉¶
　陽，魄中生魂，一陽實生於朔，火力尙微。到初三日沒時，庚方¶
　之上一陽初動，而爲震，一鈎偃仰，成偃月之象，坎水中產出¶
　金精，所謂虎向水中生也。金伏爐中，必須煆之乃出，是爲上¶
　弦兌體。故曰偃月法爐鼎，白虎爲熬樞。此舉爐鼎，以包藥物¶
<pb:CK-KZ_JY139_02p043b>¶
　也。離爲太陽眞火，本是日光，然必合體於月。日月對望之際，¶
　陽極轉陰，魂中生魄，一陰實生於望，水炁尙藏。到十六日平¶
　明時，辛方之上一陰初降，而爲巽，盛滿欲流，有流珠之象，離¶
　火中生出木液，所謂龍從火裏出也。木性順金，恒欲流而就¶
　下，是謂下弦艮體。故曰汞日爲流珠，靑龍與之俱。此舉藥物，¶
　以該爐鼎也。於是驅東方之龍，以就西方之虎。流珠與金華，¶
　情性旣已相投。地魄與天魂，金木自然相制。故曰舉東以合¶
　西，魂魄自相拘。此言兩竅互用，金炁相胥之妙，假兩弦法象¶
　以發明之也。¶

上弦兌數八，下弦艮亦八。兩弦合其精，乾坤體乃成。二八應一¶
<pb:CK-KZ_JY139_02p044a>¶
斤，易道正不傾。¶
　此節言兩弦之炁，合而成丹也。自震庚一點偃月，進至二陽，¶
　便屬上弦之兌，其卦氣納丁。此時水中胎金魄中魂半，所謂¶
　上弦金半斤也。如顚倒取之，亦可云水半斤，故曰上弦兌數¶
　八。自巽辛一點流珠，退到二陰，便屬下弦之艮，其卦氣納丙。¶
　此時金中胎水魂中魄半，所謂下弦水半斤也。如顚倒取之，¶
　亦可云金半斤，故曰下弦艮亦八。前取兩物相制，故云金木。¶
　此又取一體相生，故云金水。其用一也。兌體本屬純乾，因上¶
　爻易坤一陰，遂成少女。艮體本屬純坤，因上爻易乾一陽，遂¶
　成少男。今者兩畔同升，合而爲一。純金還乾性處内，而立鄞¶
<pb:CK-KZ_JY139_02p044b>¶
　鄂。純水還坤命處外，而作胞胎。一粒金丹，產在中黃土釡，豈¶
　非兩弦合其精，乾坤體乃成乎。須知兩弦之時，卽具全體。到¶
　得全體之時，卻不見有兩弦。全體之合，得諸自然。兩弦之分，¶
　别有妙用。所謂月之圓存乎口訣也。夫兩弦旣合，鉛止半斤，¶
　汞惟八兩，正應金丹一斤之數。乾坤之全體，從艮兌之分體¶
　而成也。艮兌之分體，又從坎離之中體而出也。坎離之體，不¶
　過一日一月。前所云日月爲易者，到此適得其平而無傾昃¶
　之患矣。故曰二八應一斤，易道正不傾。卽後天兩弦之用，以¶
　還先天乾金之體，方是金丹作用，正所云演易以明之者。此¶
　伏食之第一義也。¶
<pb:CK-KZ_JY139_02p045a>¶

*** 　　金返歸性章第十¶

金入於猛火，色不奪精光。自開闢以來，日月不虧明。金不失其¶
重，日月形如常。金本從月生，朔旦受日符。金返歸其母，月晦日¶
相包。隱藏其匡廓，沉淪于洞虛。金復其故性，威光鼎乃熺。¶
　此章直指先天金性，爲丹道之基也。上章並舉金水兩弦，猶¶
　屬對法。此則併兩歸一，直提金性根源，令學道者知有歸宿¶
　處。且如世間眞金，入猛火中煅鍊一番，精光自然倍增，罔有¶
　奪其色者。凡金尙然。矧此本來金性，原屬乾元，先天地生，萬¶
　刼不壞，有能奪其精光者乎。故曰金入於猛火，色不奪精光。¶
　當其混濛初剖，地闢天開，乾中一陽旣破而爲離，坤中一陰¶
<pb:CK-KZ_JY139_02p045b>¶
　遂實而爲坎。坎屬太陰，其精爲金。離屬太陽，其光爲火。坎中¶
　眞金，煅以離中眞火，精光自然團結不散。所以日月合體，而¶
　亘古亘今，光明不息。故曰自開闢以來，日月不虧明。世間眞¶
　金，入猛火中煅煉數過，分量終不增減纎毫。况本來金性，無¶
　欠無餘，由他在乾坤大冶中千變萬化，分量斷然不增不減¶
　矣。所以自有日月以來，升沉出没，不知幾經薄蝕，而圓明之¶
　體萬古常存者，惟金性不毁故也。故曰金不失其性，日月形¶
　如常。金之精光本一，而日月分受之。日得其光，常主外施。月¶
　得其精，常主内藏。究竟日月原非二體，精光亦非兩物。坎中¶
　金精，雖若寄體於月，實則受胎於日。人但見初三之夕，一點¶
<pb:CK-KZ_JY139_02p046a>¶
　陽光倏從庚方出現，似乎金從月生。不知這點光明，元從太¶
　陽中來。只因晦朔之交，日月合璧，日魂返照月魄，感而有孕。¶
　至於朔旦一陽初動，月魄乃遡，日魂而生，明震來受符矣。故¶
　曰金本從月生，朔旦受日符。葢坎中金精，原從乾金中分來，¶
　故以乾爲父。又從坤土中產出，故以坤爲母。月當晦時，與日¶
　媾精，兩相撢持，日在上，月居下，日精入在月中，盡爲太陰所¶
　收，月光包在日内，盡爲太陽所挕，光盡體伏，純黑無光，乃坎¶
　金返歸坤土之象。故曰金返歸其母，月晦日相包。當金返歸¶
　母之時，月旣爲日所包，陽光遂隱匿潛伏，深藏於北方虛危¶
　之地，一點金精沉在北極太淵空洞虛無之中。在造化爲日¶
<pb:CK-KZ_JY139_02p046b>¶
　月合璧，璇璣停輪。在吾身爲神歸炁穴，大藥入爐之時也。故¶
　曰隱藏其匡廓，沉淪於洞虛。未幾而陰極陽生，金性來復，庚¶
　方之上一陽復萌。在造化爲哉生明，在吾身爲大藥將產，出¶
　坤爐而上升乾鼎。坎中眞金，到此纔得返本還源，復其乾父¶
　之性，赫然成丹，而光明洞徹太虛矣。豈非金復其故性，威光¶
　鼎乃熺乎。¶

　此章直指金性，爲造化之根，生身之本。造化之奧，全在河圖。¶
　水爲五行開先，故天一卽生水。沿而下之，水生木，木生火，火¶
　生土，到土方纔生金。金獨處其最後，而全五行之氣，是造化¶
　以金爲要終也。土爲五行殿後，故天五纔生土。遡而上之，生¶
<pb:CK-KZ_JY139_02p047a>¶
　土者火，生火者木，生木者水。水郤從金而生，金復處其最先，¶
　而闢五行之源，是造化又以金爲原始也。此終則有始之妙¶
　也。金在吾身，卽屬先天祖，性父母未生以前，此性圓同太虛。¶
　迨媾精以後，地水火風四大假合，而成幻軀，太虛中一點眞¶
　性，落于其中，方能立命，是吾身以金爲原始也。及乎四大假¶
　合之軀，終歸變滅，而此金性獨不與之俱變，萬刼長存，是吾¶
　身又以金爲要終也。此無終無始之妙也。昔羲皇作易，剖開¶
　太極，劈破天心，最初落下一點，便成乾卦。乾爲天，而孔子《翼》¶
　之曰：萬物資始。乾爲金。而孔子《翼》之曰：純粹以精。此萬世盡¶
　性至命之準則也。釋迦得此，以證丈六之身，故尊之曰金仙。¶
<pb:CK-KZ_JY139_02p047b>¶
　元始得此，以結一黍之珠，故寶之曰金丹。三教根源，同一金¶
　性，外此卽墮旁蹊曲徑矣。此學道者所當細參也。¶
　從金性二字，參出三教聖人立地處，可謂泄盡天機。卽此見¶
　《參同》一書，無人不當讀，無時不當讀矣。¶

*** 　　眞土造化章第十一¶

子午數合三，戊已號稱五。三五旣和諧，八石正綱紀。呼吸相含¶
育，伫息爲夫婦。黃土金之父，流珠水之子。水以土爲鬼，土鎭水¶
不起。朱雀爲火精，執平調勝負。水盛火消滅，俱死歸厚土。三性¶
旣會合，本性共宗祖。巨勝尙延年，還丹可入口。金性不敗朽，故¶
爲萬物寶。術士伏食之，夀命得長久。土遊於四季，守界定規矩。¶
<pb:CK-KZ_JY139_02p048a>¶
金砂入五内，霧散若風雨。薰蒸達四肢，顏色悅澤好。髮白皆變¶
黑，齒落還舊所。老翁復壯丁，耆嫗成姹女。改形免世厄，號之曰¶
眞人。¶
　此章專揭二土之用，造化成丹，示人以歸根之要也。¶

子午數合三，戊己號稱五。三五旣和諧，八石正綱紀。呼吸相含¶
育，伫息爲夫婦。¶
　此節言水火二用，必歸於中土也。蓋丹道妙用，無過水火。水¶
　火妙用，不離戊已。大約舉一卽兼兩，舉兩卽兼三，會三乃歸¶
　一。故水火旣濟，其功用全賴中央眞土。水屬北方正子，在吾¶
　身爲坎戊。月精天一所生，其數得一。火屬南方正午，在吾身¶
<pb:CK-KZ_JY139_02p048b>¶
　爲離已。日光地二所生，其數得二。兩者一合，便成三數。坎中¶
　有戊，是爲陽土。離中有已，是爲陰土。在吾身爲中黃眞意。土¶
　本天五所生，獨得五數。故曰子午數合三，戊已號稱五，合之¶
　而三性具矣。水火異性，各不相入，惟賴中央土德多方調爕，¶
　方得相濟爲用。由是水一火二，得中央之土，列爲四象，重爲¶
　八卦，四正四隅，分布環拱，便成八石之象。豈非三五旣和諧，¶
　八石正綱紀乎。外鍊之術，以五金配五行，以八石配八卦，丹¶
　頭一到，五金八石皆點化而成眞金。故仙翁假外象以喻内¶
　功，切不可泥相執文。水火旣已相濟，其中一闔一闢，便有呼¶
　吸往來。呼至於根吸至于蒂，總頼中宮眞土，含藏而停育之。¶
<pb:CK-KZ_JY139_02p049a>¶
　此呼吸非口鼻之氣，乃眞息也。眞息往來，初無間斷，自相闔¶
　闢於中土，不啻夫婦之相配偶，乃眞胎也。中宮之眞胎不動，¶
　而一水一火，自然呼吸其中。猶太虛之眞胎不動，而一日一¶
　月，自然呼吸其中。豈非呼吸相含育，伫息爲夫婦乎。此段直¶
　指眞意爲金丹之母。《南華經》云：眞人之息以踵。《心印經》云：呼¶
　吸育淸。《黃庭經》云：後有密戸前生門，出日入月呼吸存。皆言¶
　眞息也。此處指北方正子爲水，南方正午爲火。以本體而言，¶
　後面指離中流珠爲水，坎中金精爲火。又以顚倒互用而言¶
　矣。¶

黃土金之父，流珠水之子。水以土爲鬼，土鎭水不起。朱雀爲火¶
<pb:CK-KZ_JY139_02p049b>¶
精，執平調勝負。水盛火消滅，俱死歸厚土。三性旣合會，本性共¶
宗祖。¶
　此節言眞土妙用，能使三家歸一也。戊己二土分屬水火，水¶
　火之中便藏金木，而終始不離於土。葢生身受炁之初，卽有¶
　中黃眞土，爲金精之所自出。此金本是乾家祖性，中宮不動¶
　元神。只因乾金一破，流入坤中，實而爲坎。坎中金精便屬戊¶
　土，卽所謂金華也。惟坎中眞金，從乾父而生，故曰黃土金之¶
　父。乾之一陽，旣入坎中，中間換入一陰，破而爲離。正是坤宮¶
　眞水，化出離中木液，便屬已土，卽所謂太陽流珠也。惟離中¶
　流珠，從坤母而出，故曰流珠水之子。此言三性之順而相生¶
<pb:CK-KZ_JY139_02p050a>¶
　者也。坎中金精，是爲太陽眞火。離中木液，是爲太陰眞水。離¶
　中陰水易至泛濫，來尅坎中陽火。坎中之火乃生，中央眞土¶
　以制之，故曰水以土爲鬼，土鎭水不起。離中之水，能尅坎中¶
　眞火。中央之土，能制離中眞水。而坎中之火，又能生中央眞¶
　土。所以水火相尅，兩下交戰，全賴中央眞土調停火候，不使¶
　兩家偏勝，庶幾各得其平。故曰朱雀爲火精，執平調勝負。朱¶
　雀是火候之火，不可偏屬兩家，所以特稱火精。火盛而有炎¶
　上之患，賴眞水以消滅之。水盛而有泛濫之虞，又賴眞土以¶
　鎭伏之。火性一死，永不復燃。水性一死，永不復流。俱銷歸於¶
　眞土之中。故曰水盛火銷滅，俱死歸厚土。此言三家之逆而¶
<pb:CK-KZ_JY139_02p050b>¶
　相尅者也。三家順而相生，須從中宮之土生起。三家逆而相¶
　尅，亦從中宮之土尅起。所以丹道作用，全在眞意。念頭起處，¶
　係人生死之根。順之則流轉不窮，逆之則輪迴頓息。於此起¶
　手，卽於此歸根，不可不知。離中眞水稱一性，坎中眞火稱一¶
　性，中央眞土獨稱一性。方其未歸之前，强分三性。旣歸之後，¶
　方知三性本來只是一性。最初太極函三渾然，天地之心不¶
　可剖析。因混沌一剖，水火遂分上下兩弦，併中土而成三家，¶
　此由合而分也。後來兩弦之炁，由分而合。戊己二土，銷歸中¶
　央，依然一箇宗祖。張紫陽所謂追二炁於黃道，會三姓於元¶
　宮是也。故曰：三性旣會合，本性共宗祖。初云夫婦以兩性相¶
<pb:CK-KZ_JY139_02p051a>¶
　配而言也，繼云父子，言兩性之所自出也，究云宗祖乃併爲¶
　一性矣。夫婦喻坎離，父母喻乾坤，是爲兩儀四象。宗祖喻中¶
　央祖土，便是返太極處，歸根復命之妙，於此可見。¶

巨勝尙延年，還丹可入口。金性不敗朽，故爲萬物寶。術士伏食¶
之，夀命得長久。土遊於四季，守界定規矩。金砂入五内，霧散若¶
風雨。薰蒸達四肢，顏色悅澤好。髮白皆變黑，齒落還舊所。老翁¶
復壯丁，耆嫗成姹女。改形免世厄，號之曰眞人。¶
　此節言伏食之神驗也。三性會合，便成金丹。吞入口中，便稱¶
　伏食。迴非旁門服食之術也。世間藥草，如巨勝之類，尙可延¶
　年益算。况金性堅剛，萬劫不朽，豈不爲萬物中至寶。道術之¶
<pb:CK-KZ_JY139_02p051b>¶
　士倘能伏此先天一炁，夀命有不長久者乎。戊已二土，本無¶
　定位，周流四季，在東則爲辰土，在南則爲未土，在西則爲戌¶
　土，在北則爲丑土。木火金水，無非土之疆界。作丹之時，賴此¶
　土以立中宮之基。伏丹之時，仍賴此土以定四方之界，故曰¶
　土遊於四季，守界定規矩。金砂卽還丹也，葢兩物所結就者。¶
　入五内卽是入口，葢指方寸而言，非服食之邪說也。霧散若¶
　風雨以下，俱是伏丹後自然之騐。丹旣呑入口中，靈變不測，¶
　周身八萬四千毛孔，若雲騰霧散，風雨暴至之狀，四肢自然¶
　薰蒸，顏色自然悅澤，髮白還黑，齒落轉生，老翁復成壯男，老¶
　嫗變成姹女，劫運所不能制，造物所不能厄，任他滄海成田。¶
<pb:CK-KZ_JY139_02p052a>¶
　由我逍遙自在，號之曰眞人，不亦宜乎。¶

*** 　　同類相從章第十二¶

胡粉投火中，色壞還爲鉛。氷雪得温湯，解釋成太玄。金以砂爲¶
主，稟和於水銀。變化由其眞，終始自相因。欲作伏食仙，宜以同¶
類者。植禾當以穀，覆雞用其卵。以類輔自然，物成易陶冶。魚目¶
豈爲珠，蓬蒿不成檟。類同者相從，事乖不成寶。燕雀不生鳳，狐¶
兎不乳馬。水流不炎上，火動不潤下。世間多學士，高妙負良材。¶
邂逅不遭値，耗火亡資財。據按依文說，妄以意爲之。端緖無因¶
緣，度量失操持。搗治羗石膽，雲母及礬磁。硫黃燒豫章，泥汞相¶
煉飛。鼓鑄五石銅，以之爲輔樞。襍性不同類，安肯合體居。千舉¶
<pb:CK-KZ_JY139_02p052b>¶
必萬敗，欲黠反成癡。稚年至白首，中道生狐疑。背道守迷路，出¶
正八邪蹊。管窺不廣見，難以揆方來。僥倖訖不遇，聖人獨知之。¶
　此章言同類相從，方稱伏食。而外煉者，失其眞也。¶

胡粉投火中，色壞還爲鉛。氷雪得温湯，解釋成太玄。金以砂爲¶
主，稟和於水銀。變化由其眞，終始自相因。¶
　此節正言水火同類，相變化而成丹也。何爲同類，人但知坎¶
　爲水，不知坎中一陽，本從乾家來，正是太陽眞火。陽與陽爲¶
　同類，故坎中眞火，恆欲炎上以還乾。人但知離爲火，不知離¶
　中一陰，本從坤宮來，正是太陰眞水。陰與陰爲同類。故離中¶
　眞水，恆欲就下以還坤。此卽大《易》水流濕，火就燥，本乎天者¶
<pb:CK-KZ_JY139_02p053a>¶
　親上，本乎地者親下，各從其類之義也。魏公先以世間法喻¶
　之。如胡粉本是黑鉛燒就，一見火則當下，還復爲鉛。氷雪本¶
　是寒水結成，一見湯則立刻解釋成水。可見火還歸火，水還¶
　歸水，本性斷不可違矣。鍊金丹者，只取一味水中之金，水中¶
　之金卽命蒂也。本來原出於乾性，自乾破爲離，離爲性根，中¶
　有眞陰，得南方火炁，砂之象也。學人欲了命宗，必須以性爲¶
　主，故曰金以砂爲主。而此離中砂性，得火則飛，未易降伏，仍¶
　賴北方水中之金以制之。學人欲了性宗，又必須以命爲基，¶
　故曰稟和於水銀。要知砂與水銀，原是一體，同出而異名者¶
　也。其初原從一體，變化而成兩物。其究還須從兩物，變化而¶
<pb:CK-KZ_JY139_02p053b>¶
　歸一體只此眞陰眞陽同類交感相因爲用而已故曰變化¶
　由其眞終始自相因變化之法不過流戊就已顚倒主賓使¶
　後天坎離還復先天乾坤耳張紫陽云陰陽得類方交感二¶
　八相當自合親此之謂也¶

欲作伏食仙宜以同類者植禾當以穀覆雞用其卵以類輔自¶
然物成易陶冶魚目豈爲珠蓬蒿不成檟類同者相從事乖不¶
成寶燕雀不生鳳狐兎不乳馬水流不炎上火動不潤下¶
　此節旁證同類之義也伏食之法只取砂與水銀二物變化¶
　成丹金以制砂其義爲伏呑入五内其義爲食非伏食無由¶
　作仙非同類之物無由取以伏食故曰欲作伏食仙宜以同¶
<pb:CK-KZ_JY139_02p054a>¶
　類者此二句爲通章要領以下旁引曲喻總是發明同類二¶
　字世間一切有情無情之物莫不各有其類若同類相從有¶
　如植禾之必以穀覆雞之必用卵其氣自然相輔庶幾物得¶
　化生而易於陶冶矣若非類强合則如魚目之不可爲珠蓬¶
　蒿之不得成檟燕雀之决不生鳳狐兎之决不產馬其性迥¶
　然各別必至事情乖違而難以成寶矣何况水本流濕其潤¶
　下之性也一流卽不能强之使上火本就燥其炎上之性也¶
　一動卽不能强之使下此一坎一離所以各從其類砂與水¶
　銀之所以變化而成丹也卽伏食之義也¶

世間多學士高妙負良材邂逅不遭値耗火亡資財據按依文¶
<pb:CK-KZ_JY139_02p054b>¶
說妄以意爲之端緖無因緣度量失操持搗治羗石膽雲母及¶
礬磁硫黃燒豫章泥汞相鍊飛鼓鑄五石銅以之爲輔樞襍性¶
不同類安肯合體居千舉必萬敗欲黠反成癡稚年至白首中¶
道生狐疑背道守迷路出正入邪蹊管窺不廣見難以揆方來¶
僥倖訖不遇聖人獨知之¶
　此節耑破爐火之謬言一切有形有質者皆非同類之眞也¶
　欲鍊還丹必須採取藥物一性一命本先天無形之妙喻爲¶
　鉛汞迥非凡砂水銀欲鍊還丹必是安爐立鼎藥物入爐用¶
　先天眞火煅鍊喻爲爐火迥非燒茅弄火還丹工用全資火¶
　候始而烹鍊旣而温養終而變化一粒圓成脫胎入口喻爲¶
<pb:CK-KZ_JY139_02p055a>¶
　伏食逈非服鉺金石然而金丹大道萬劫一傳兼且世人福¶
　薄難逢眞師往往多流於僞術有等狂夫自負高材博學不¶
　求眞師指授妄認己意傅會丹經遂以凡藥爲鉛汞以燒煉¶
　爲爐火以服餌爲伏食旣不識端緖又不知度量於是廣求¶
　五金八石襍用三黃四神旣非本來同類之物安肯合體成¶
　丹是猶認魚目而爲珠望狐兎以生馬也此等僞術勢必萬¶
　舉萬敗白首無成小則耗損資財大則喪身失命似黠而實¶
　癡當疑而反信此爲守迷背道出正入邪不肯自已認錯轉¶
　將錯路指人遂以管窺蠡測之見著書立言貽誤方來塞卻¶
　後來途徑瞎卻後人眼目以至人法眼觀之無半點是處此¶
<pb:CK-KZ_JY139_02p055b>¶
　輩尙不覺悟方且欲僥倖於萬一豈不謬哉首章指出兩弦¶
　眞氣次章獨揭先天金性三章纔說三性會合直到還丹入¶
　口位證眞人伏食之旨已無餘藴矣但世人惑于旁門燒煉¶
　之術往往假託伏食而實非同類之眞故此章重言以破其¶
　迷呂公警世詩云不思還丹本無質翻餌金石何太愚引而¶
　不發其卽仙翁破迷之意乎¶

*** 　　祖述三聖章第十三¶

若夫三聖不過伏羲始畫八卦效法天地文王帝之宗結體演¶
爻辭夫子庶聖雄十翼以輔之三君天所挺迭興更御時優劣¶
有步驟功德不相殊制作有所踵推度審分銖有形易忖量無¶
<pb:CK-KZ_JY139_02p056a>¶
兆難慮謀作事令可法爲世定此書素無前識資因師覺悟之¶
皓若褰帷帳瞋目登高臺火記六百篇所趣等不殊文字鄭重¶
說世人不熟思尋度其源流幽明本共居竊爲賢者談曷敢輕¶
爲書若遂結舌瘖絕道獲罪誅寫情著竹帛又恐泄天符猶豫¶
增嘆息俛仰役斯愚陶冶有法度安能悉陳敷略述其綱紀枝¶
條見扶疏¶
　此章言祖述三聖之易以闡明大道也¶

若夫三聖不過伏羲始畫八卦效法天地文王帝之宗結體演¶
爻辭夫子庶聖雄十翼以輔之三君天所挺迭興更御時優劣¶
有步驟功德不相殊制作有所踵推度審分銖有形易忖量無¶
<pb:CK-KZ_JY139_02p056b>¶
兆難慮謀作事令可法爲世定此書¶
　此節言三聖作易爲大道之淵源也道體同於太虛本無名¶
　象邃古以前混混沌沌忘乎道無非道也自聖人作易方纔¶
　鑿破混沌一切天機乃盡泄矣易之爲書畫卦始於伏羲繫¶
　辭演於文王十翼成於孔子更三聖而易道始備羲皇爲開¶
　天之聖宇宙在手萬化生心當時仰觀俯察窮取造化根源¶
　天不愛道於是河出圖洛出書爲之印證從此灼見造化根¶
　源只一太極太極之精藴不出河圖洛書河洛之中五卽太¶
　極也由此分出一陰一陽而爲兩儀由兩儀而生四象由四¶
　象而生八卦八卦旣畫其序則乾一兌二離三震四巽五坎¶
<pb:CK-KZ_JY139_02p057a>¶
　六艮七坤八乾以原始坤以要終兩頭包括陰陽震爲天根¶
　巽爲月窟一中分出造化其位則乾南坤北離東坎西兌東¶
　南艮西北巽西南震東北陰陽之純且中者居四正雜且偏¶
　者居四隅天位乎上地位乎下乾坤定子午之位日生於東¶
　月生於西坎離列卯酉之門以至山鎭西北凙注東南風起¶
　西南雷動東北悉合造化自然法象重之爲六十四卦其序¶
　其位大畧相同蓋卦未畫時易在天地卦旣畫時天地在易¶
　是謂效法天地此先天之羲易也先天之易但立其體未究¶
　其用厥後連山首艮歸藏首坤夏商之易雖各有其用而精¶
　義未彰至商周之際文王䝉難羑里身經憂患大用現前乃¶
<pb:CK-KZ_JY139_02p057b>¶
　翻轉羲皇局面顚倒乾坤化機其位則離火自東而南代乾¶
　之位乾之大用在離向明之象也坎水自西而北代坤之位¶
　坤之大用在坎藏用之地也震木本在東北進而居東以代¶
　離木與火爲侶也兌金本在東南退而居西以代坎金與水¶
　爲朋也退乾父於西北實居坎水之前取乾知大始之義置¶
　坤母於西南實居離火之後取坤作成物之義艮來東北處¶
　先天震位長男返爲少男陽以進極而退也巽往東南處先¶
　天兌位少女轉爲長女陰以退極而進也陰陽之少而交者¶
　居四正老而不交者居四隅義取交易爲用其八卦之序則¶
　自帝出乎震以至成言乎艮循環無端終始萬物義取變易¶
<pb:CK-KZ_JY139_02p058a>¶
　爲用其六十四卦之序則始於乾坤中於坎離終於旣濟未¶
　濟義取反對爲用位置旣易因象繫辭係在卦下者謂之彖¶
　辭如元亨利貞之類係在逐爻者謂之爻辭如潛龍勿用之¶
　類象辭占變粲然大備是謂結體演爻辭此則後天之周易¶
　也孔子生諸聖之後晚而好易韋編三絶其義益精作十傳¶
　以羽翼聖經謂之十翼象彖文言專發文王後天之辭繫辭¶
　說卦兼明伏羲先天之象序卦雜卦旁通流行之妙反對之¶
　機大約盡性至命之微言窮神知化之奧義無不悉備其中¶
　是謂十翼以輔之使人從後天以返先天而易道集其大成¶
　矣三聖皆天挺之資迭興間出倡明大道作述雖分先後功¶
<pb:CK-KZ_JY139_02p058b>¶
　德實無優劣伏羲之易取諸造化文王之易取諸伏羲孔子¶
　之易兼取諸羲文或作或述同出一源其間分數銖兩毫髮¶
　不差無兆者形而上之道太極是也有形者形而下之器卦¶
　爻象數是也形上之道難以揣摹形下之器易爲忖度所以¶
　畫卦繫辭作翼而一陰一陽之道遂冐乎其中三聖定爲此¶
　易書正欲萬世學道之士則而象之耳¶

素無前識資因師覺悟之皓若褰帷帳瞋目登高臺火記六百¶
篇所趣等不殊文字鄭重說世人不熟思尋度其源流幽明本¶
共居竊爲賢者談曷敢輕爲書若遂結舌瘖絶道獲罪誅寫情¶
著竹帛又恐泄天符猶豫增歎息俛仰綴斯愚陶冶有法度安¶
<pb:CK-KZ_JY139_02p059a>¶
能悉陳敷畧述其綱紀枝條見扶疏¶
　此節言準易以作參同契直敘其源流也魏公自言大道非¶
　眞師不傳天縱如三聖制作且有所踵况我素無先知之資¶
　豈能坐進大道幸遇眞師先覺而始得開悟耳因師覺悟之¶
　後夙障盡空疑團氷解雙目洞明有若褰帷帳而登高臺豈¶
　不快哉易有六十四卦除去乾坤坎離四卦應爐鼎藥物其¶
　餘一日兩卦朝屯暮䝉一月三十日準六十卦十月三百日¶
　便準六百卦究竟簇年歸月簇月歸日簇日歸時火候工夫¶
　只在一刻文雖鄭重旨趣不殊非果有六百篇火記也奈世¶
　人不能好學深思究其源流之所在倘能究之只此一坎一¶
<pb:CK-KZ_JY139_02p059b>¶
　離月幽日明同類共居日月爲易通乎晝夜便是無上至眞¶
　妙道我今因師覺悟灼見道在目前祗可與一二賢者共談¶
　不敢輕易筆之於書也然遂閉口結舌誠恐逆天道而獲譴¶
　若盡情著之竹帛又恐泄天寶而罹愆進退兩難猶豫俛仰¶
　只得假大易有象之文寓大丹無形之用費盡陶冶約畧敷¶
　陳鼎器藥物粗述綱紀採取烹煉微露枝條翼後學之得意¶
　而忘言耳蓋書不盡言言不盡意仙翁參同一書實與三聖¶
　作易盡性至命窮神知化之宗旨若合符節世之有緣遇師¶
　者得此一印證而了然矣¶

*** 　　還丹法象章第十四¶
<pb:CK-KZ_JY139_02p060a>¶

以金爲隄防水入乃優游金數十有五木數亦如之臨爐定銖¶
兩五分水有餘二者以爲眞金重如本初其土遂不離二者與¶
之俱三物相含受變化狀若神下有太陽炁伏蒸須臾間先液¶
而後凝號曰黃輿焉嵗月將欲訖毁性傷夀年形體爲灰土狀¶
若明窗塵搗治併合之持入赤色門固塞其際會務令致完堅¶
炎火張於下龍虎聲正勤始文使可修終竟武乃成候視加謹¶
宻審察調寒溫周旋十二節節盡更湏親氣索命將絶體死亡¶
魄魂色轉更爲紫赫然稱還丹粉提以一丸刀圭最爲神¶
　此章全舉還丹法象以爲入室之凖則也¶

以金爲隄防水入乃優游金數十有五水數亦如之臨爐定銖¶
<pb:CK-KZ_JY139_02p060b>¶
兩五分水有餘二者以爲眞金重如本初其土遂不離二者與¶
之俱¶
　此節言金水二炁爲金丹之眞種也葢還丹妙用徹始徹終¶
　只此金水二物建之卽爲爐鼎採之卽爲藥物烹之卽爲火¶
　候乃至抽添運用脫胎神化無不在此然學道之士當知所¶
　先後未有隄防不立而得金水之用者也坎中之金本伏處¶
　而在内然内者不可不出金丹作用必須先立隄防牢鎭六¶
　門元氣方不外泄離中之水易泛濫而在外然外者不可不¶
　入况隄防旣立不許泛濫眞精無復走漏自然優游入爐故¶
　曰以金爲隄防水入乃優游金水兩物之中本藏戊已二土¶
<pb:CK-KZ_JY139_02p061a>¶
　土之生數得五成數得十坎中之金納戊是得其十數之五¶
　也離中之水納已是亦得其十數之五也二土合而成圭兩¶
　弦之炁恰好圓足故曰金數十有五水數亦如之隄防旣立¶
　方及臨爐之用臨爐配合仍舊是金水二物但銖兩分數纎¶
　毫不可差錯眞水眞金二者須要適均不可太過亦不可不¶
　及故水止於五分當防其有餘而泛濫不可太過也金亦須¶
　五分當重如原初之銖兩不可不及也金水二者旣得其眞¶
　自有眞土調和其間蓋離中納已其五分之水卽已土也坎¶
　中納戊其五分之金卽戊土也舉金水二物而眞土在其中¶
　矣及至戊已二土會入中央亦適得五分本數三家相會恰¶
<pb:CK-KZ_JY139_02p061b>¶
　圓三五之數故曰其土遂不離二者與之俱三五之義出於¶
　河圖東三南二木火爲侶北一西四金水爲朋此處但舉金¶
　水而不及木火者蓋以金水爲精魄如人之形木火爲神魂¶
　如人之影形動則影隨寸步不離木火之於金水亦然精魄¶
　旣合同而化神魂亦與之俱妙矣此金丹造化之妙也¶

三物相含受變化狀若神下有太陽炁伏蒸須臾間先液而後¶
凝號曰黃輿焉歲月將欲訖毁性傷夀年形體爲灰土狀若明¶
窗塵¶
　此節言坎離交會金丹之法象也金水兩弦之炁得眞土以¶
　含育之是爲三物一家其中自生變化之狀而神明不測矣¶
<pb:CK-KZ_JY139_02p062a>¶
　蓋前後隄防旣已完固不容絲毫走漏爐中眞炁自然發生¶
　然後抽坎中之陽塡離中之陰北海中太陽眞火熏蒸上騰¶
　須臾之間離宮眞水應之先時化爲白液後乃凝而至堅兩¶
　者交會於黃房運旋不停有黃輿之象所謂嬰兒姹女齊齊¶
　出郤被黃婆引入室也然此兩物未交之前當以眞意合之¶
　兩物旣交之後又當以眞意守之一點陽炁斂入厚土中生¶
　機轉爲殺機譬若窮冬之際萬物剝落而歸根故曰歲月將¶
　欲訖毁性傷夀年初時神入炁中寂然不動似乎槁木死灰¶
　久之生機復轉一點眞炁希微隱約滃然上升有如野馬塵¶
　埃之狀故曰形體爲灰土狀若明窗塵此爲坎離始媾大藥¶
<pb:CK-KZ_JY139_02p062b>¶
　將產之法象¶

搗治并合之持入赤色門固塞其際會務令致完堅炎火張於¶
下龍虎聲正勤始文使可修終竟武乃成候視加謹密審察調¶
寒温周旋十二節節盡更須親氣索命將絶體死亡魄魂色轉¶
更爲紫赫然稱還丹粉提以一丸刀圭最爲神¶
　此節言乾坤交姤還丹之法象也坎離旣交會于黃房摶鍊¶
　兩物併合爲一養在坤爐之中時節一到大藥便產所謂水¶
　鄉鉛只一味是也大藥旣產卽忙採取當以眞意爲媒廻風¶
　混合徐徐從坤爐升入乾鼎方得凝而成丹故曰搗治併合¶
　之持入赤色門此二句有吸䑛撮閉無數作用在内赤色門¶
<pb:CK-KZ_JY139_02p063a>¶
　卽綘宮乾鼎是也藥旣升鼎漸凝漸結又徐徐從乾鼎引下¶
　送歸黃庭此時當用固濟之法深之又深宻之又宻直到虛¶
　極靜篤一點眞陽之炁方不泄漏故曰固塞其際會務令致¶
　完堅固塞之極一陽動於九地之下形如烈火斬關而出正¶
　子時一到亟當發眞火以應之霎時乾坤闔闢龍虎交爭便¶
　有龍吟虎嘯之聲故曰炎火張於下龍虎聲正勤大藥初生¶
　用文火以含育之方得升騰而出爐大藥旣生用武火以煅¶
　鍊之方得結實而歸鼎故曰始文使可修終竟武乃成此中¶
　火候不可毫髮差殊當用文而失之於猛則火太炎矣當用¶
　武而失之於弱則火太冷矣必相其寬猛之宜調其寒温之¶
<pb:CK-KZ_JY139_02p063b>¶
　節方能得中故曰視候加謹宻審察調寒温子時從尾閭起¶
　火應復卦一陽初動是爲天根直至六陽純乎乾動極而復¶
　靜矣午時從泥丸退火應姤卦一陰初靜是爲月窟直至六¶
　陰純乎坤靜極而復動矣故曰周旋十二節節盡更須親此¶
　乾坤大交之法象也動靜相生循環不息鍊之又鍊日逐抽¶
　鉛添汞久之鉛盡汞乾陰消陽長方得變種性爲眞性化識¶
　神爲元神陰滓盡除則尸氣滅而命根卒斷陽神成象則凡¶
　體死而魂魄俱空故曰氣索命將絶體死亡魂魄關尹子所¶
　謂一息不存道將來契正此時也至於伏鍊久久絶後再甦¶
　心死神活而鼎中之丹圓滿光明塞乎太虛矣豈非色轉更¶
<pb:CK-KZ_JY139_02p064a>¶
　爲紫赫然稱還丹乎金丹本乾家所出還歸於乾故稱還丹¶
　色轉紫者取水火二炁煅鍊而成也還丹有氣無質不啻如¶
　一丸之粉一匕之刀圭而其變化若神已如此從此脫胎換¶
　鼎再造乾坤子又生孫神化不測過此以往未之或知矣豈¶
　非粉提以一丸刀圭最爲神乎刀者水中金也圭者戊己二¶
　土也可見徹始徹終只取金水土三物變化而成還丹耳崔¶
　公入藥鏡云飮刀圭窺天巧吕祖沁園春云當時自飮刀圭¶
　又誰信無中產就兒其旨畧同¶

　此章全露還丹法象係伏食卷中大關鍵處初言兩物相交¶
　則伏炁於坤爐而產藥繼言一陽初動則凝神於乾鼎而成¶
<pb:CK-KZ_JY139_02p064b>¶
　丹前兩節總是金丹作用後一節方是還丹作用入藥鏡云¶
　產在坤種在乾悟眞篇云依他坤位生成體種在乾家交感¶
　宮皆本諸此章¶

*** 　　還丹名義章第十五¶

推演五行數較約而不煩舉水以激火奄然滅光明日月相薄¶
蝕常在晦朔間水盛坎侵陽火衰離晝昏陰陽相飮食交感道¶
自然名者以定情字者緣性言金來歸性初乃得稱還丹吾不¶
敢虛說倣效聖人文古記顯龍虎黃帝美金華淮南煉秋石玉¶
陽加黃芽賢者能持行不肖毋與俱古今道由一對談吐所謀¶
學者加勉力留念深思維至要言甚露昭昭不我欺¶
<pb:CK-KZ_JY139_02p065a>¶
　此章結言還丹名義不外水火之性情也¶

推演五行數較約而不繁舉水以激火奄然滅光明日月相薄¶
蝕常在晦朔間水盛坎侵陽火衰離晝昏陰陽相飮食交感道¶
自然¶
　此節言水火交感雖變而不失其常也蓋丹道之要不外一¶
　水一火水火本出一原後分兩物乾中一陽走入坤宮成坎¶
　坎中有太陽眞火坤中一陰轉入乾宮成離離中有太陰眞¶
　水水火二炁互藏其根化化不窮五行全具其中蓋水能生¶
　木木能生火火能生土土能生金金轉生水左旋一周而相¶
　生便是河圖順數火能尅金金能尅木木能尅土土能尅水¶
<pb:CK-KZ_JY139_02p065b>¶
　水轉尅火右旋一周而相尅便是洛書逆數一順一逆一生¶
　一尅而五行之千變萬化總不出其範圍故曰推演五行數¶
　較約而不煩天一生水水本眞陽落在北方太陰之中所以¶
　水反屬陰地二生火火本眞陰升在南方太陽之位所以火¶
　反屬陽陰盛便來侵陽水盛便能滅火蓋先天無形之水火¶
　主相濟爲用後天有形之水火便主相激爲仇故曰舉水以¶
　激火奄然滅光明天上之日月卽是世間之水火日屬太陽¶
　火精其光無盈無虧月屬太陰水精借太陽以爲光晦朔之¶
　交日與月並會於黃道謂之合朔然但同經而不同緯故雖¶
　合朔而日不食若同經而又同緯月不避日陽光便爲陰魄¶
<pb:CK-KZ_JY139_02p066a>¶
　所掩所以太陽薄蝕長在朔日故曰日月相薄蝕常在晦朔¶
　間人身與造化若合符節世人但知坎水爲月不知離中一¶
　點眞水正是月精但知離火爲日不知坎中一點眞火正是¶
　日光晦朔之交日月合璧水火互藏一點太陽眞火沉在北¶
　海極底邵子所謂日入地中媾精之象也在丹道爲坎離會¶
　合一陽初動之時此時當温養潛龍勿可輕用直到陽光透¶
　出地上方纔大明中天若眞陽不能作主䧟在陰中無由出¶
　爐卽是北方寒水過盛浸滅太陽之象眞火旣爲寒水所浸¶
　日光便受重陰掩抑正當中天陽盛之時奄奄衰弱昏然而¶
　無光矣故曰水盛坎侵陽火衰離晝昏坎居北方幽闕之中¶
<pb:CK-KZ_JY139_02p066b>¶
　正子位上月當朔之象也離居南方向明之地正午位上日¶
　當晝之象也水火均平方得交濟爲用一或偏勝便致薄蝕¶
　爲災日月之相簿蝕卽舉水以激火奄然滅光明之義也當¶
　與中篇晦朔薄蝕掩冐相傾參看雖然此特言其變耳若水¶
　不過盛火不過衰日以施德月以舒光水火自然之性情卽¶
　陰陽交感之常道薄蝕災變何自而生故曰陰陽相飮食交¶
　感道自然日月反其常道故云薄蝕陰陽循其自然故云飮¶
　食蓋以造化日月之合有常有變喻身中坎離之交有得有¶
　失不可不愼宻也¶

名者以定情字者緣性言金來歸性初乃得稱還丹¶
<pb:CK-KZ_JY139_02p067a>¶
　此節言金返歸性乃還丹之了義也離中元精本太陰眞水¶
　又稱木液坎中元炁本太陽眞火又稱金精丹道以水火爲¶
　體金木爲用關尹子曰金木者水火之交是也金木雖分兩¶
　物究其根源只一金性金性本出先天之乾未生以前純粹¶
　以精萬刼不壞只因有生以後混沌一破走入坤宮是爲坎¶
　中金精乾家之性轉而稱情乾之一陽旣變爲坎其中換入¶
　坤之一陰是爲離中木液坤家之情轉而稱性蓋木主寍靜¶
　字之曰性所謂人生而靜天之性也金主流動名之曰情所¶
　謂感於物而動性之欲也兩者同出異名譬如只此一個人¶
　旣有名復有字名字雖分兩樣性情原是一人故曰名者以¶
<pb:CK-KZ_JY139_02p067b>¶
　定情字者緣性言其初乾中之金變而成坎便是性轉爲情¶
　一轉則無所不轉輪迴顚倒只在目前所謂順去生人生物¶
　也今者仍取坎中眞金還而歸乾便是情返爲性一返則無¶
　所不返堅固圓常頓超無漏所謂逆來成聖成仙也學道之¶
　士若能於感而遂通之後弗失其寂然不動之初而丹乃可¶
　還矣故曰金來歸性初乃得稱還丹此兩句不特爲一部參¶
　同契關鍵且能貫穿萬典千經楞嚴經云如金鑛襍於金精¶
　其金一純更不成襍圓覺經云如銷金鑛金非銷有旣已成¶
　金不重爲鑛經無窮時金性不壞是此義也呂純陽云金爲¶
　浮來方見性木因沉後始知心張紫陽云金鼎欲留朱裏汞¶
<pb:CK-KZ_JY139_02p068a>¶
　玉池先下水中銀亦此義也可見三藏梵典只發揮得金性¶
　二字萬卷丹經只證明得還丹二字且更兼質之羲易若合¶
　符節可以豁然矣還丹法象已備見上章此特結言其名義¶
　耳¶

吾不敢虛說倣傚聖人文古記顯龍虎黃帝美金華淮南鍊秋¶
石玉陽加黃芽賢者能持行不肖毋與俱古今道由一對談吐¶
所謀學者知勉力留念深思維至要言甚露昭昭不我欺¶
　此節言還丹宗旨實祖述從上先聖也自開闢以來只有此¶
　一點金性得此以自度超凡入聖固是這個得此以度世著¶
　書立言也是這個所謂千百世之上千百世之下有聖人出¶
<pb:CK-KZ_JY139_02p068b>¶
　焉此心此理無不同也迥非一切虛詞曲說可得而擬故曰¶
　吾不敢虛說倣傚聖人文本來金性無名無字古聖因覺悟¶
　末學强爲安名立字種種不一還丹之道取龍虎兩弦之炁¶
　相配而成古丹經中顯出龍虎兩物故曰古記顯龍虎不特¶
　此也昔黃帝煉成還丹美其名曰金華淮南丹成又名秋石¶
　玉陽丹成又名黃芽龍虎象一金一木金華象水中之金秋¶
　石色本黑而轉白亦象水中之金黃芽象土中之金究竟名¶
　字雖殊性情則一所謂較約而不煩者也卽如篇中言龍虎¶
　言金華言黃芽不一而足或喻兩物或喻眞種要皆本黃帝¶
　以來之遺文豈故爲虛詞曲說以誤後學哉然此事只可與¶
<pb:CK-KZ_JY139_02p069a>¶
　賢者行持斷斷不可與不肖者同事何以故賢者性慧而能¶
　通得眞師一言開悟便知專求先天金炁煉成還丹不受羣¶
　惑不肖者性鈍而易惑聞說龍虎便疑是爐火外道聞說金¶
　華黃芽便猜做五金八石聞說秋石便思煉食溲溺錯認先¶
　聖大道流八旁門此輩詎可與共事哉豈知一切異名總不¶
　出先天金性只此一事實餘二卽非眞先聖先賢得心應手¶
　之後著書立說雖各出手眼然到宗旨合同處恍如對面而¶
　談無不吐露至切至要更無一字自欺欺人學者倘能參禮¶
　眞師研窮元奧勉力而深思之悉與此書印證毫髮不差方¶
　知還丹大道只在目前仙翁眞不我欺也何不直下承當而¶
<pb:CK-KZ_JY139_02p069b>¶
　轉轉賺誤乎此係上篇伏食末章專爲還丹二字結尾故魏¶
　公自發其作書之原委特丁寍之¶
　抑有疑焉魏公旣言參同一書祖述三聖之易而作矣此處¶
　倣傚聖人又別指黃帝以下一可疑也世俗相沿又云魏公¶
　不知師授誰氏得古文龍虎經倣之作參同契二可疑也愚¶
　常竊取近代所傳龍虎經反覆玩之不特義藴淺薄視參同¶
　有霄壤之別卽其章章相傚句句相摹聲口逼肖蹈襲之蹊¶
　徑顯然蓋世間好事者見此章有古記顯龍虎句求其說而¶
　不得遂造作僞書以欺世而惑眾耳後來彭曉王道輩讀書¶
　無眼甘爲所欺反以此書爲依傍龍虎經而作豈不誤哉自¶
<pb:CK-KZ_JY139_02p070a>¶
　王彭作俑以來近代爐火家無不奉龍虎經爲指南并將此¶
　書牽入爐火牢不可破遂使金丹大道流爲旁門燒煉之術¶
　良可悲也然則倣傚聖人句究竟何居曰此聖人泛指黃帝¶
　以來諸祖倣傚者言金華黃芽諸異名所自出也非耑指龍¶
　虎經也若專指龍虎經則金華黃芽等又出何經耶卽使果¶
　有龍虎經必係上古之文在魏公時尙彷彿相傳今則久已¶
　亡矣决非近代所傳之僞龍虎經也然則倣傚聖人祖述三¶
　聖兩說究竟何居曰兩者各不相悖篇中龍虎金華諸異名¶
　相鉛於黃帝以來所傳之文而藥物爐鼎火候三種法象則¶
　斷斷出乎三聖之易不可誣也此御政伏食之所以相爲表¶
<pb:CK-KZ_JY139_02p070b>¶
　裏也其參考丹經則中篇結尾維昔聖賢伏煉九鼎等句印¶
　證甚明其原本周易則下篇結尾歌敘大易三聖遺言等句¶
　印證尤明後兩篇結尾實與此章首尾相應彼兩章内並不¶
　提龍虎經一字可見此處倣傚聖人其爲泛指之辭無疑矣¶
　非愚輙敢爲臆說皆據仙翁所自道也此係千古一大疑案¶
　管窺之見聊爲指破知我罪我其何敢辭¶
　伏食諸章尤奧於前兩卷得此闡發不啻皎日之中天矣至¶
　如龍虎經一案以僞雜眞千數百年來無人敢開口并爲道¶
　破快絶快絕¶
¶	
<pb:CK-KZ_JY139_03p001a>¶
@fw1重刋道藏輯要¶

* 　參同契¶

** 中篇(上卷御政計四章此乃中之上也)¶

　上篇十五章分御政養性伏食三卷應藥物爐鼎火候三要¶
　金丹大道巳無餘藴然但舉其體統該括處尙有細微作用¶
　未及悉究恐學者不察流入差別門庭故此篇仍分三卷將¶
　差別處逐段剖析與上篇處處表裏相應近代諸家有分上¶
　篇爲經此篇爲注者又有分四言爲經五言爲注者不知徹¶
　首徹尾貫通三篇始成一部參同契千載之下孰從定其爲¶
　經爲注而徒破碎章句乎俱係臆說槩所不取¶
<pb:CK-KZ_JY139_03p001b>¶
　此卷專言御政而養性伏食已寓其中義同上篇¶

*** 　　四象環中章第十六¶

乾剛坤柔配合相包陽禀陰受雌雄相須須以造化精炁乃舒¶
坎離冠首光曜埀敷玄冥難測不可畫圖聖人揆度參序元基¶
四者混沌徑入虛無六十卦周張布爲輿龍馬就駕明君御時¶
和則隨從路平不邪邪道險阻傾危國家¶
　此章言乾坤坎離自相造化明先天環中之妙也¶

乾剛坤柔配合相包陽禀陰受雌雄相須須以造化精炁乃舒¶
　此節言乾坤爲坎離之體也蓋乾坤者易之門戸實坎離之¶
　所自出乾元爲天地之始坤元爲萬物之母乾動而直其體¶
<pb:CK-KZ_JY139_03p002a>¶
　本剛故資始而有父道坤靜而翕其體本柔故資生而有母¶
　道兩者自相配合包含萬化故曰乾剛坤柔配合相包父主¶
　秉與能知大始所謂雄陽播元施也母主含受能作成物所¶
　謂雌陰化黃包也故曰陽禀陰受雌雄相須兩者相須始成¶
　造化造者自無而之有化者自有而之無自無而之有則眞¶
　空形爲妙有乾中藏坤自有而之無則妙有返爲眞空坤中¶
　藏乾乾中藏坤是爲太乙元精坤中藏乾是爲元始祖炁主¶
　賓顚倒造化之妙見矣故曰須以造化精炁乃舒此言乾坤¶
　交而生坎離藥物卽易所謂天地絪緼萬物化醕也¶

坎離冠首光曜埀敷玄冥難測不可畫圖聖人揆度參序元基¶
<pb:CK-KZ_JY139_03p002b>¶
四者混沌徑入虛無¶
　此節言坎離爲乾坤之用也乾坤一媾中間便成坎離離爲¶
　至陰之精坎乃至陽之炁杳冥恍惚雖後天地而用實先天¶
　地而生造化得之而爲日魂月魄光明普照能生萬物吾身¶
　得之而爲日精月華光明撮聚能產大藥豈非坎離冠首光¶
　曜垂敷乎夫此元精元炁恍惚杳冥之物非有非無可用而¶
　不可見尙且難於測識豈能傅之畫圖全賴作易之聖多方¶
　揆度象以乾父坤母坎男離女故篇中得以配之爲爐鼎藥¶
　物無非參序元化之基使内觀者知有下手處耳學道之士¶
　倘能法乾坤以立爐鼎攢坎離以會藥物日精月光兩者自¶
<pb:CK-KZ_JY139_03p003a>¶
　然凝聚盤旋於祖竅之中混混沌沌復返先天虛無一炁大¶
　藥在其中矣故曰四者混沌徑入虛無此言坎離交而歸乾¶
　坤祖竅卽易所謂男女媾精萬物化生也¶

六十卦周張布爲輿龍馬就駕明君御時和則隨從路平不邪¶
邪道險阻傾危國家¶
　此節言火候之節度也除卻乾坤坎離四卦應爐鼎藥物餘¶
　六十卦循環布列配乎周天在一日爲子午卯酉在一月爲¶
　晦朔弦望在一年爲春夏秋冬周流反覆循環不息有張布¶
　爲輿之象旣有輿不可無馬以駕之何謂龍馬龍以御天主¶
　於飛騰馬以行地主於調服作丹之時神炁相守不敢飛騰¶
<pb:CK-KZ_JY139_03p003b>¶
　御天之乾龍化爲行地之坤馬步步循規蹈矩有若人君統¶
　御臣下立綱陳紀一毫不敢懈弛故曰龍馬就駕明君御時¶
　夫御車之法與御政大段相同須得六㘘在手調和合節輿¶
　從馬馬隨人穩步康莊大路宜端平而不宜欹斜若一欹斜¶
　則險阻在前覆轍立至亦猶御政者之失其常道危及國家¶
　矣丹道以身爲輿以意爲馬御之者心君也當採取交媾之¶
　時仗心君之主持防意馬之顚劣稍一不謹未免毁性傷丹¶
　可不戒哉總是一个主宰在車則爲御者在政則爲明君在¶
　天則爲斗柄在丹道則爲天心皆言把柄在手也上篇御政¶
　章中要道魁柄等句卽是此意¶
<pb:CK-KZ_JY139_03p004a>¶

　此章大指正與上篇首章相應乾剛坤柔一段卽乾坤門戸¶
　之說也坎離冠首一段卽坎離匡廓之說也六十卦周一段¶
　卽運轂正軸處中制外之說也餘可類推然亦彷彿其大略¶
　而巳¶

*** 　　動靜應時章第十七¶

君子居其室出其言善則千里之外應之謂萬乘之主處九重¶
之室發號出令順陰陽節藏器俟時勿違卦月屯以子申䝉用¶
寅戍餘六十卦各自有日聊陳兩象未能究悉立義設刑當仁¶
施德逆之者凶順之者吉按𠪱法令至誠專密謹候日辰審察¶
消息纎芥不正悔吝爲賊二至改度乖錯委曲隆冬大暑盛夏¶
<pb:CK-KZ_JY139_03p004b>¶
霜雪二分縱橫不應漏刻水旱相伐風雨不節蝗蟲湧沸羣異¶
旁出天見其怪山崩地裂孝子用心感動皇極近出已口遠流¶
殊域或以招禍或以致福或興太平或造兵革四者之來由乎¶
胸臆動靜有常奉其繩墨四時順宜與炁相得剛柔斷矣不相¶
涉入五行守界不妄盈縮易行周流屈伸反覆¶
　此章言火候之一動一靜不可失其時節也¶

君子居其室出其言善則千里之外應之謂萬乘之主處九重¶
之室發號出令順陰陽節藏器俟時勿違卦月屯以子申蒙用¶
寅戍餘六十卦各自有日聊陳兩象未能究悉立義設刑當仁¶
施德逆之者凶順之者吉¶
<pb:CK-KZ_JY139_03p005a>¶
　此節言動靜不失其時爲火候之凖則也蓋作丹之要全在¶
　周天火候火候之要全在一動一靜上章言六十卦周張布¶
　爲輿巳見火候之節度與人君御政同一樞機矣樞機之發¶
　纖毫不可苟且故復譬之以居室君子居其室出其言善則¶
　千里之外應之此易大傳原文也魏公因而詮釋之謂萬乘¶
　之主卽本來天君九重之室卽中宫神室天君旣處密室之¶
　中靜則寂然不動洗心退藏動則感而遂通發號出令無非¶
　順一陰一陽之節觀天道而執天行耳當其陽極陰生是爲¶
　月窟其卦屬姤其月在午及其陰極陽生是爲天根其卦屬¶
　復其月在子時不可先則當靜以待之時不可失則當動以¶
<pb:CK-KZ_JY139_03p005b>¶
　迎之故曰藏器俟時勿違卦月靜極而動萬化萌生屯之象¶
　也屯卦内體納子外體納申水生在申取萌生之義故曰屯¶
　以子申卽上篇所謂春夏據内體從子到辰已也動極而靜¶
　萬化歛藏蒙之象也蒙卦内體納寅外體納戍火庫在戍取¶
　歛藏之義故曰蒙用寅戍卽上篇所謂秋冬當外用自午訖¶
　戍亥也兩卦反覆一晝一夜便分冬夏二至其餘六十卦各¶
　有晝夜反對在人引而伸之耳故曰聊陳兩象未能究悉二¶
　至旣定中分兩弦上弦用春分本屬卯木然德中有刑反爲¶
　肅殺之義故曰立義設刑下弦應秋分本屬酉金然刑中有¶
　德反爲溫和之仁故曰當仁施德卽上篇所謂賞罰應春秋¶
<pb:CK-KZ_JY139_03p006a>¶
　當沐浴之時也夫子午之一寒一暑卯酉之一殺一生陰陽¶
　大分纎毫不可差錯苟合其節則外火内符自然相應如人¶
　主端拱九重一出令而千里之外皆應否則千里之外皆違¶
　矣故曰逆之者凶順之者吉¶

按厯法令至誠專密謹候日辰審察消息纎芥不正悔吝爲賊¶
二至改度乖錯委曲隆冬大暑盛夏霜雪二分縱橫不應漏刻¶
水旱相伐風雨不節蝗蟲湧沸羣異旁出天見其怪山崩地裂¶
孝子用心感動皇極近出巳口遠流殊域或以招禍或以致福¶
或興太平或造兵革四者之來由乎胸臆¶
　此節正言火候之節度逆則凶而順則吉也火候之一靜一¶
<pb:CK-KZ_JY139_03p006b>¶
　動如法令之不可違學道者但當按行而涉厯之凡進退往¶
　來于二至二分界限處立心務要至誠用意務要專密謹候¶
　其升降之日辰審察其寒溫之消息入藥鏡所謂但至誠法¶
　自然是也若于法令稍違僅僅纎芥不正便悔吝交至賊害¶
　丹鼎矣何以徵之假如冬至一陽初生法當進火然須養潛¶
　龍之萌火不可過炎夏至一陰初降法當退火然須防履霜¶
　之漸火不可過冷倘或乖戾委曲改其常度不當炎而過炎¶
　則隆冬返爲大暑不當冷而過冷則盛夏返爲霜雪矣至于¶
　春秋二分陰陽各半水火均平到此便當沐浴洗心滌慮調¶
　燮中和鼎中眞炁方得凝聚若用意不專縱橫四馳便于漏¶
<pb:CK-KZ_JY139_03p007a>¶
　刻不應水若過盛則爲水災火若過盛則爲旱災而盲風怪¶
　雨不中其節矣不特此也倘漏刻不應小則螟蝗立起玉爐¶
　與金鼎沸騰大則山川崩裂金虎共木龍馳走以上皆所謂¶
　逆之者凶也皆因心君放馳神室無主遂感召災變若此修¶
　道之士倘能回光内守須臾不離方寸若孝子之事父母視¶
　無形而聽無聲如此用心自然感動皇極皇極者天中之眞¶
　宰卽吾身天谷元神也先天元神寂然不動本無去來向背¶
　但後天一念纔動吉凶禍福旋卽感通譬孝子之事父母形¶
　骸雖隔方寸潛通雖在千里之外疴癢疾痛無不相關豈非¶
　近出已口遠流殊域乎此則漏刻皆應災變不干卽所謂順¶
<pb:CK-KZ_JY139_03p007b>¶
　之者吉也可見只是一感通之機或逆之而召禍或順之而¶
　致福或端拱而獲太平之慶或躁動而釀兵革之災吉凶悔¶
　吝之端豈不由居室者之胸臆耶蓋逆則凶順則吉吉凶相¶
　對悔吝介乎其中雖然吉一而已凶悔吝居其三可不愼乎¶

動靜有常奉其繩墨四時順宜與炁相得剛柔斷矣不相涉入¶
五行守界不妄盈縮易行周流屈伸反覆¶
　此節結言動靜有一定之時不可失其凖也蓋丹道之動靜¶
　與造化同動極而靜入于杳冥則當虛巳以待時靜極而動¶
　出于恍惚則當用意以採取若當靜而參之以動或當動而¶
　參之以靜卽屬矯揉造作失其常道矣故日動靜有常奉其¶
<pb:CK-KZ_JY139_03p008a>¶
　繩墨旣知動靜之常時當二至便該進火退符時當二分便¶
　該溫養沐浴各得其宜方與四時之正氣相應故曰四時順¶
　宜與炁相得剛屬武火柔屬文火身心未合之際當用武火¶
　以煆煉之不可稍涉于柔神炁旣調之時當用文火以固濟¶
　之不可稍涉于剛故曰剛柔斷矣不相涉入金丹之要全在¶
　和合四象攢簇五行四象環布土德居中東西南北各有疆¶
　界不可過不可不及故曰五行守界不妄盈縮有陰陽之炁¶
　卽有剛柔之質有剛柔之質卽有動靜之時此吾身中眞易¶
　也眞易周流一身屈伸反覆無不合宜卽如人君一發號出¶
　令而千里之外皆應者矣¶
<pb:CK-KZ_JY139_03p008b>¶

　此章詳言火候節度與上篇首章屯蒙早晚春秋寒暑等句¶
　互相發明上篇舉其大概故有得而無失此處詳其纎微故¶
　得失並列俾學道者知所法戒耳¶

*** 　　坎離交媾章第十八¶

晦朔之間合符行中混沌鴻濛牝牡相從滋液潤澤施化流通¶
天地神明不可度量利用安身隱形而藏始于東北箕斗之鄉¶
旋而右轉嘔輪吐萌潛潭見象發散精光昴畢之上震出爲徵¶
陽炁造端初九潛龍陽以三立陰以八通三日震動八日兌行¶
九二見龍和平有明三五德就乾體乃成九三夕惕虧折神符¶
盛衰漸革終還其初巽繼其統固濟操持九四或躍進退道危¶
<pb:CK-KZ_JY139_03p009a>¶
艮主進止不得踰時二十三日典守弦期九五飛龍天位加喜¶
六五坤承結括終始韞養眾子世爲類母上九亢龍戰德于野¶
用九翩翩爲道規矩陽數已訖訖則復起推情合性轉而相與¶
循環璇璣升降上下周流六爻難以察覩故無常位爲易宗祖¶
　此章言坎離交而產藥應一月之晦朔弦望乃小周天之火¶
　候也¶

晦朔之間合符行中混沌鴻濛牝牡相從滋液潤澤施化流通¶
天地神明不可度量利用安身隱形而藏¶
　此節言晦朔之交日月會合爲大藥之根本也造化之妙動¶
　靜相生循環無端然不翕聚則不能發散不蟄藏則不能生¶
<pb:CK-KZ_JY139_03p009b>¶
　育故以元會計之有貞而後有元以一嵗計之有冬而後有¶
　春以一日計之有亥而後有子以一月計之必有晦而後有¶
　朔此終則有始之象也何以謂之晦朔月本無光受日魂以¶
　爲光至三十之夕光盡體伏故謂之晦此時日與月並行于¶
　黃道日月合符正在晦朔中間吾身日精月光一南一北賴¶
　眞意以追挕之方交會于中黃神室水火旣濟正在虛危中¶
　間虛極靜篤神明自生卽一刻中眞晦朔也故曰晦朔之間¶
　合符行中造化之日月以魂魄相包吾身之日月以精光相¶
　感當神歸炁穴之時不覩不聞無天無地璇璣一時停輪復¶
　返混沌再入鴻濛卽此混混沌沌之中眞陰眞陽自相配合¶
<pb:CK-KZ_JY139_03p010a>¶
　故曰混沌鴻濛牝牡相從元牝相交中有眞種元炁絪縕杳¶
　冥恍惚正猶日魂施精月魄受化自然精炁潛通故曰滋液¶
　潤澤施化流通方其日月合符之際天氣降入地中神風靜¶
　默山海藏雲一點神明包在混沌竅内無可覓處此卽一念¶
　不起鬼神莫知境界故曰天地神明不可度量天入地中陽¶
　包陰内歸根復命深藏若虛不啻龍蛇之蟄九淵珠玉之隱¶
　川澤譚景升曰得灝炁之門所以歸其根知元神之囊所以¶
　韜其光此之謂也故曰利用安身隱形而藏¶

始于東北箕斗之鄉旋而右轉嘔輪吐萌潛潭見象發散精光¶
昴畢之上震出爲徵陽炁造端初九潛龍¶
<pb:CK-KZ_JY139_03p010b>¶
　此節言艮之一陽反而爲震也人知月至晦日乃失其明不¶
　知寔始于下弦下弦屬艮後天艮位居東北于十二辰當丑¶
　寅之間于二十八宿當箕斗之度蓋天道左旋主順行順起¶
　于子中地炁右轉主逆行逆起于丑寅之間欲知天道主順¶
　當以一嵗次序觀之一嵗之序自北而東以訖于南自南而¶
　西以訖于北從子到丑從丑到寅出乎震而成乎艮後天順¶
　行之五行也欲知地炁主逆當以一月納甲徵之納甲之運¶
　子當右轉卻行以至于未申自北轉西自西轉南是爲上弦¶
　之炁其象爲得朋午乃東旋逆行以至于寅丑自南轉東自¶
　東轉北是爲下弦之炁其象爲喪朋兩弦交會正當晦朔中¶
<pb:CK-KZ_JY139_03p011a>¶
　間剝在艮而復在震先天逆用之五行也金丹之道全用先¶
　天納甲與天上太陰同體太陰眞水生于午自十六一陰之¶
　巽至廿三二陰之艮陰來剝陽僅存碩果又自東轉北正值¶
　丑寅之交箕水斗木二宿度上旋入乙癸艮之一陽盡喪而¶
　爲坤在吾身爲神入炁中萬化歸根卽所云午乃東旋東北¶
　喪朋之象也此時陰極陽生太陽眞火卽生于子蓋陽無剝¶
　盡之理日月撢持正在北方虛危之地交會旣畢漸漸自北¶
　轉西月魄到此微露陽光謂之旋而右轉嘔輪吐萌一點眞¶
　火隱然沉在北海中謂之潛潭見象發散精光迨精光漸漸¶
　逼露一日二日以至三日正值未申之交昴日畢月二宿度¶
<pb:CK-KZ_JY139_03p011b>¶
　上庚方之上昏見一鈎如仰盂之狀坤中一陽纔出而爲震¶
　在身中爲鉛鼎初溫藥苗新嫩卽所云子當右轉西南得朋¶
　之象也陽炁雖然發生但造端托始火力尙微正應乾卦初¶
　九潛龍之象到此只宜溫養子珠不得遽用猛火此節言日¶
　月合璧產出金丹大藥卽係活子時作用尹眞人云欲求大¶
　藥爲丹本須認身中活子時正此義也晦朔之間坎離交而¶
　成乾乾爲眞金故稱金丹所以金丹火候專應乾卦六陽¶

陽以三立陰以八通三日震動八日兌行九二見龍和平有明¶
　此言二陽之進而爲兌也三爲少陽之位屬震八爲少陰之¶
　數屬兌震卦陰中含陽故曰陽以三立兌卦陽中帶陰故日¶
<pb:CK-KZ_JY139_03p012a>¶
　陰以八通初三月出庚方有震動之象初八上弦月見丁方¶
　有兌行之象月到上弦鼎中金精始旺龍德正中故又爲九¶
　二見龍和平有明之象然震之一陽纔動于二陰之下兌之¶
　一陰巳行于二陽之上德中有刑生中帶殺此沐浴之時也¶
三五德就乾體乃成九三夕惕虧折神符盛衰漸革終還其初¶
　此言三陽到乾陽極而陰生也月至望日三五之德始圓乃¶
　成乾體此時藥巳升鼎金精盛滿光徹太虛然盛極而衰當¶
　防虧折故有九三夕惕之象正當終日乾乾之時乾道漸漸¶
　變革巽之一陰巳來受符陽之終卽陰之初此守城之時也¶

巽繼其統固濟操持九四或躍進退道危¶
<pb:CK-KZ_JY139_03p012b>¶
　此言一陰之退而爲巽也乾體旣純陽火過盛當繼之以陰¶
　符全賴巽體一陰爲之固濟操持收歛陽炁此時乾四之或¶
　躍巳變爲坤四之括囊蓋金丹火候只取乾中三陽三陽退¶
　處便是三陰進極而退當防其道途之危此慮險之時也¶

艮主進止不得踰時二十三日典守弦期九五飛龍天位加喜¶
　此言二陰之退而爲艮也一陽在上碩果獨存陽之向進者¶
　到此截然而止此時水火均平鼎中陽炁漸漸凝聚漸漸歸¶
　藏時不可踰恰當二十三日典守下弦之期乾五之飛龍在¶
　天變爲坤五之黃裳元吉刑中有德殺中帶生故有天位加¶
　喜之象此亦沐浴之時也¶
<pb:CK-KZ_JY139_03p013a>¶

六五坤承結括終始韞養眾子世爲類母上九亢龍戰德于野¶
　此言純陰返坤陰極而陽生也六五二字雖似專指坤卦第¶
　五爻寔則一月弦望晦朔之統會也蓋八卦納甲乾坤括始¶
　終包羅六子在内六子皆賴乾父以資始賴坤母以代終一¶
　月之造化統體三陰三陽月爲太陰水體純黑無光特感受¶
　太陽金精寄體生光一陽生于震自朔到望乃是乾之寄體¶
　一陰生于巽自望到晦方是坤之本體究竟徹始徹終一點¶
　陽光總屬太陽乾精特借坤中陰魄爲之承載挕受耳乾父¶
　之精全賴坤母之體包承而結括之自坤之初爻到五爻一¶
　月之候恰好完足故曰六五坤承結括終始六子總不出乾¶
<pb:CK-KZ_JY139_03p013b>¶
　坤範圍但三男三女各從其類陽魂總是日光屬之乎乾陰¶
　魄總是月精屬之乎坤然三陰皆統體于乾者乾元統天之¶
　旨也父道也三陽皆寄體于坤者坤元承天之旨也母道也¶
　所以乾之世在上九稱宗廟爻寔爲六子之父坤之世在上¶
　六稱宗廟爻寔爲六子之母此以坤之承順乎乾者言之故¶
　曰韞養眾子世爲類母金丹大藥其初原從坤爐中產出方¶
　得上升乾鼎升而復降落在黃庭養火之功仍在坤爐以靜¶
　待一陽之復徹始徹終俱有母道然則乾之上九變盡則爲¶
　坤之上六矣不知陽無剝盡之理碩果在上巍然不動此則¶
　京氏火珠林易取上爻爲宗廟不變之義也所以坤上六爻¶
<pb:CK-KZ_JY139_03p014a>¶
　辭曰龍戰于野其血元黃戰野之龍卽乾上九之亢龍也陰¶
　極而陽與之戰一戰後方得和合坤爲無極之鄉故稱于野¶
　後天乾居西北至陰之地故又曰戰于乾元屬乾黃屬坤得¶
　此一戰元黃始交中孕陽精便成震體所以震爲元黃地中¶
　有雷一陽初動劈破鴻濛轉爲朔旦之復矣¶

用九翩翩爲道規矩陽數已訖訖則復起推情合性轉而相與¶
循環璇璣升降上下周流六爻難以察覩故無常位爲易宗祖¶
　此節言坎離二用循環不窮爲通章結尾乾三坤六合而成¶
　九乾之用九得以兼坤坤之用六不得兼乾觀上文三陽三¶
　陰皆統于乾而坤特包承其間可見舉乾九則坤六在其中¶
<pb:CK-KZ_JY139_03p014b>¶
　矣况金丹大道本諸乾性乾乃純陽必鍊以九轉而始就故¶
　日用九翩翩爲道規矩乾屬太陽陽窮于九化爲少陰先天¶
　之乾一轉作後天之離九一旣爲九九復爲一本來無首無¶
　尾故曰陽數已訖訖則復起卽後面所謂一九之數終而復¶
　始也坎中有金精精在于西離中有木性性在于東東西間¶
　隔相會無因全賴斗柄斡旋其間金情自來歸性故曰推情¶
　合性轉而相與古人設璇璣玉衡所以象周天之運旋只此¶
　性情二物出日入月一上一下一升一降經之爲南北緯之¶
　斯爲東西南北以子午爲經東西以卯酉爲緯若璇璣之循¶
　環運旋莫測其端此卽卯酉周天之作用也故曰循環璇璣¶
<pb:CK-KZ_JY139_03p015a>¶
　升降上下自震到乾自巽到坤三陽三陰自相消息中間不¶
　見坎離爻位然日往月來月往日來其間進退消息莫非坎¶
　離妙用寔無可見者故曰周流六爻難以察覩一日一月把¶
　握乾坤周流六虛是謂無體之易卽此無體之易統乎天心¶
　爲六十四卦三百八十四爻之所從出豈非無常位而爲易¶
　之宗祖者乎乾元統天配成九轉故用九爲道之規矩日月¶
　爲易本無方體故金丹爲易之宗祖互言之也¶
　此章專言金丹作用其初晦朔交會取坎填離情來歸性乃¶
　產一陽是爲金丹之基旣而庚方藥生從坤到乾上升下降¶
　配成三陽是爲金丹之用所謂小周天火候是也此係參同¶
<pb:CK-KZ_JY139_03p015b>¶
　契中要緊關鍵然必合下章觀之方盡其妙¶

*** 　　契坤交媾章第十九¶

朔旦爲復陽氣始通出入無疾立表微則黃鐘建子兆乃滋彰¶
播施柔暖黎蒸得常臨爐施條開路生光光曜漸進日以益長¶
丑之大吕結正低昂仰以成泰剛柔並隆陰陽交接小往大來¶
輻輳于寅進而趨時漸厯3大壯俠列卯門榆莢墮落還歸本根¶
刑德相負晝夜始分夬陰以退陽升而前洗濯羽翮振索宿塵¶
乾健盛明廣被四隣陽終于已中而相干姤始紀序履霜最先¶
井底寒泉午爲甤賓賓伏于陰陰爲主人遯世去位收歛其精¶
懷德俟時棲遲昧冥否塞不通萌者不生陰伸陽屈毁傷姓名¶
<pb:CK-KZ_JY139_03p016a>¶
觀其權量察仲秋情任畜微稚老枯復榮薺麥萌蘗因冒以生¶
剝爛肢體消滅其形化炁旣竭亡失至神道窮則反歸乎坤元¶
恒順地理承天布宣元幽遠眇隔閡相連應度育種陰陽之元¶
寥廓恍惚莫知其端先迷失軌後爲主君無平不陂道之自然¶
變易更盛消息相因終坤始復如循連環帝王乘御千載常存¶
　此章言乾坤交而結丹應一嵗之六陽六陰乃大周天之火¶
　候也¶

朔旦爲復陽氣始通出入無疾立表微剛黃鐘建子兆乃滋彰¶
播施柔暖黎蒸得常¶
　此節言一陽之動而爲復乃還丹之初基也前章言坎離會¶
<pb:CK-KZ_JY139_03p016b>¶
　合力產大藥是活子時作用所謂一日内十二時意所到皆¶
　可爲者也大藥一產卽用先天納甲陽升陰降火候謂之小¶
　周天直待一周旣畢正子時到方用大周天火候何謂正子¶
　時自震到乾動極而靜自巽到坤靜極復動致虛而至于極¶
　守靜而至于篤一點眞陽深藏九地是爲亥子之交迨時至¶
　機動無中生有忽然夜半雷聲震開地戸從混沌中剖出天¶
　地之心方應冬至朔旦故曰朔旦爲復陽炁始通所謂一陽¶
　初動處萬物未生時此吾身中正子時也一陽初復其氣尙¶
　微此時當溫養潛龍不可遽然進火先王以至日閉關内不¶
　放出外不放入皆所以鍊爲表衞護此微陽故曰出入無疾¶
<pb:CK-KZ_JY139_03p017a>¶
　立表微剛陽炁雖微其機巳不可遏于十二律正應黃鍾于¶
　十二辰正應斗柄建子皆萌動孳長從微至著之象故曰黃¶
　鍾建子兆乃滋彰陽火在下鉛鼎溫溫自然冲融柔暖羣陰¶
　之中全賴此一點陽精爲之主宰故曰播施柔暖黎蒸得常¶
　黎蒸在卦爲五陰在人爲周身精炁得常者在卦爲一陽在¶
　人爲一點陽精主持萬化之象此言一陽來復立大丹之基¶
　也¶

臨爐施條開路生光光耀漸進日以益長丑之大吕結正低昂¶
　此言二陽之進而爲臨也進到二陽爐中火炁漸漸條暢從¶
　此開通道路生發光明光耀漸漸向進而日晷益以長矣維¶
<pb:CK-KZ_JY139_03p017b>¶
　時斗柄建丑律應大吕先低後昂亦進火之象¶

仰以成泰剛柔並隆陰陽交接小往大來輻輳于寅進而趨時¶
　此言三陽之進而爲泰也三陽仰而向上正當人生于寅開¶
　物之會木德方旺火生在寅陰陽均平故曰剛柔並隆此時¶
　天炁下降地炁上升小往大來陰陽交接亟當發火以應之¶
　且正月律應太簇故有輻輳趨時之象¶

漸厯大壯俠列卯門榆莢墮落還歸本根形德相負晝夜始分¶
　此言四陽之進而爲大壯也日出東方卯位卯爲太陽之門¶
　在一嵗爲春分二月建卯律應夾鍾故曰俠列卯門進火到¶
　四陽生炁方盛然木中胎金生中帶殺故榆莢墮而歸根有¶
<pb:CK-KZ_JY139_03p018a>¶
　德返爲刑之象春分晝夜始平水火各半是爲上弦沐浴之¶
　時¶

夬陰以退陽升而前洗濯羽翮振索宿塵¶
　此言五陽之進而爲夬也五陽上升一陰將盡勢必决而去¶
　之三月建辰律應姑洗有洗濯羽翮振索宿塵之象如大鵬¶
　將徙南溟則振翮激水扶搖而上河車到此不敢停留過此¶
　則運入崑崙[降-⻏+山]頂矣¶

乾健盛明廣被四隣陽終于已中而相干¶
　此言六陽之純而爲乾也四月建已律應仲吕此時陽升到¶
　頂九天之上火光徧徹金液滂流故有乾健盛明廣被四隣¶
<pb:CK-KZ_JY139_03p018b>¶
　之象然陽極于已一陰旋生陰來干陽故曰中而相千就六¶
　陽而論則以已爲終局就終坤始復而論則又以乾爲中天¶
　各取其義也¶

姤始紀序履霜[㝡+一]先井底寒泉午爲[隊-⻏+生]賓賓伏于陰陰爲主人¶
　此言一陰之退而爲姤也六陽到乾陽極陰生便當退火進¶
　水巽之一陰卻入而爲主陽火極盛之時鼎中已伏陰水正¶
　猶盛夏建午之月井底反生寒泉履霜之戒所以係坤初爻¶
　也陰入爲主陽返爲賓姤之月窟正與復之天根相對午月¶
　律應[隊-⻏+生]賓亦主賓互換之象¶

遯世去位收歛其精懷德俟時棲遲昧冥¶
<pb:CK-KZ_JY139_03p019a>¶
　此言二陰之退而爲遯也六月建未律應林鍾二陰浸長陽¶
　氣漸漸收歛入鼎如賢者之遯世潛處山林故曰懷德俟時¶
　棲遲昧冥¶

否塞不通萌者不生陰伸陽屈毁傷姓名¶
　此言三陰之退而爲否也此時陽歸于天陰歸于地二氣不¶
　交萬物不生七月建申律中夷則夷者傷也水生在申能侵¶
　滅陽火故有陰伸陽屈毁傷姓名之象¶

觀其權量察仲秋情任畜微稚老枯復榮薺麥萌蘗因冒以生¶
　此言四陰之退而爲觀也月出西方酉位在一嵗爲秋分律¶
　應南吕金炁肅殺草木盡凋然金中胎木殺中帶生所以物¶
<pb:CK-KZ_JY139_03p019b>¶
　之老者轉稚枯者復榮薺麥之萌蘗遂因之以生有刑返爲¶
　德之象秋分晝夜始平水火各平是爲下弦沐浴之時月令¶
　仲秋同度量平權衡故開首曰觀其權量¶

剝爛肢體消滅其形化炁旣竭亡失至神¶
　此言五陰之退而爲剝也九月建戍律應無射陰來剝陽陽¶
　炁消滅無餘如草木之肢體剝爛無餘惟有頂上碩果巍然¶
　獨存故曰剝爛肢體消滅其形戍爲閉物之會由變而化神¶
　炁内守若存若亡故曰化炁旣竭亡失至神要知形非眞滅¶
　也以剝落之極而若消滅耳神非眞亡也以歸藏之極而若¶
　亡失耳卽是六陰返坤之象¶
<pb:CK-KZ_JY139_03p020a>¶

道窮則返歸乎坤元恒順地理承天布宣元幽遠渺隔閡相連¶
應度育種陰陽之元寥廓恍惚莫知其端先迷失軌後爲主君¶
　此言六陰之返而爲坤終則復始也十月純陰建亥律應應¶
　鍾乃造化閉塞之候吾身歸根復命之時也蓋人以乾元爲¶
　性坤元爲命有生以後一身内外皆陰故以坤元爲立命之¶
　基起初一陽之復原從純坤中透出乾元積至六陽之乾命¶
　乃全歸乎性矣旣而一陰之姤又從純乾中返到坤元積至¶
　六陰之坤性又全歸乎命矣故曰道窮則返歸乎坤元性旣¶
　歸命元神潛歸炁中寂然不動内孕大藥正猶時至窮冬萬¶
　物無不蟄藏天炁降入地中地炁從而順承之藏用之終卽¶
<pb:CK-KZ_JY139_03p020b>¶
　是顯仁之始一點天機生生不窮故曰恒順地理承天布宣¶
　天之極上處距地之極下處八萬四千里上極元穹下極幽¶
　冥似乎遠眇而不相接然日光月精同類相親如磁石吸鐵¶
　一毫不相隔閡故曰元幽遠眇隔閡相連天中日光與地中¶
　月精一陰一陽及時交會呼吸含育滋生眞種便是先天乾¶
　元祖炁故曰應度育種陰陽之元元牝初交大藥將產正當¶
　亥子中間一動一靜之間爲天地人至妙之機關雖有聖哲¶
　莫能窺測所謂恍惚陰陽生變化絪縕天地乍回旋中間些¶
　子好光景安得工夫着語言是也故曰寥廓恍惚莫知其端¶
　其初混沌未分天心在中元黃莫辨故曰先迷失軌旣而鴻¶
<pb:CK-KZ_JY139_03p021a>¶
　濛初剖天根一動萬化自歸故曰後爲主君卽坤彖辭先迷¶
　後得主之義也此時一陽復生又轉爲初九之震矣¶

無平不陂道之自然變易更盛消息相因終坤始復如循連環¶
帝王乘御千載長存¶
　此節言動靜相生循環無端爲通章結尾六陽升而進火六¶
　陰降而退符動極生靜靜極生動皆天道自然之運故曰無¶
　平不陂道之自然陰陽反復見交易變易之理陽盛則陰必¶
　衰陰消則陽必息故曰變易更盛消息相因動靜無端終始¶
　無極晦之終卽朔之始亥之終卽子之始坤之終卽復之始¶
　迎之不見其首隨之不見其尾故曰終坤始復如循連環火¶
<pb:CK-KZ_JY139_03p021b>¶
　候之妙上凖造化下凖人身内可治心外可治世帝王乘此¶
　道以御世則厯數千年可永丹士得此道以鍊心則法身千¶
　劫長存故曰帝王乘御千截長存此係中篇御政末章故結¶
　到帝王御世正與上篇末章明堂布政相應¶

　此章詳言大周天火候與上章首尾相足蓋坎離一交方產¶
　大藥大藥旣產方可採取採取入爐方可煆煉上章說採取¶
　之候此章纔說煆煉之候其採取也須識活子時作用直待¶
　晦朔之交兩弦合精庚方月現水中生金恍惚杳冥然後覓¶
　元珠于罔象之中運眞火于無爲之内至於月圓丹結是謂¶
　金丹其煆煉也須識正子時作用直待亥子中間一陽初動¶
<pb:CK-KZ_JY139_03p022a>¶
　水中起火方用閉任開督之法吹之以巽風鼓之以槖籥趂¶
　此火力壯盛駕動河車滿載金液自太元關逆流上天谷穴¶
　交會之際百脉歸元九關徹底金精貫頂銀浪滔天景象不¶
　可殫述交會旣畢陽極陰生卽忙開關退火徐徐降下重樓¶
　此時正要防危慮險滌慮洗心直到送歸土釡而止謂之乾¶
　坤交姤罷一點落黃庭丹旣入鼎須用卯酉周天火候纔得¶
　凝聚聖胎已結更須溫養再加乳哺之功及乎胎完炁足嬰¶
　兒移居上田先天元神變化而出自然形神俱妙與道合眞¶
　是謂九轉金液還丹然此兩般作用一内一外有天淵之別¶
　從上聖師口口相傳不著于文魏公亦不敢盡泄天機姑以¶
<pb:CK-KZ_JY139_03p022b>¶
　一月之弦望晦朔喻金丹一刻之用以一嵗之六陰六陽喻¶
　還丹九轉之功自有眞正火候秘在其中學道遇師之士自¶
　當得意而忘象矣¶
<pb:CK-KZ_JY139_03p023a>¶

** 中篇(中卷養性共計四章此乃中之中也)¶

　此卷專言養性而御政伏食巳寓其中義同上篇¶

*** 　　性命歸元章第二十¶

將欲養性延命卻期審思後末嘗慮其先人所禀軀體本一無¶
元精雲布因炁託初陰陽爲度魂魄所居陽神日魂陰神月魄¶
魂之與魄互爲室宅性主處内立置鄞鄂情主營外築爲城郭¶
城郭完全人民乃安爰斯之時情合乾坤乾動而直炁布精流¶
坤靜而翕爲道舍廬剛施而退柔化以滋九還七返八歸六居¶
男白女赤金火相拘則水定火五行之初上善若水淸而無瑕¶
道之形象眞一難圖變而分布各自獨居類如雞子白黑相符¶
<pb:CK-KZ_JY139_03p023b>¶
縱橫一寸以爲始初四肢五藏筋骨乃俱彌厯十月脫出其胞¶
骨弱可卷肉滑若飴¶
　此章言性命同出一源立命正所以養性也¶

將欲養性延命卻期審思後末當慮其先人所禀軀體本一無¶
元精雲布因炁託初陰陽爲度魂魄所居¶
　此節言養性之功當徹究性命根源也何謂性一靈廓徹圓¶
　同太虛卽資始之乾元也何謂命一炁絪縕主持萬化卽資¶
　生之坤元也此是先天性命在父母未生以前原是渾成一¶
　物本無污染不假修證一落有生以後太極中分性成命立¶
　兩者便當兼修然性本無去無來命卻有修有短若接命不¶
<pb:CK-KZ_JY139_03p024a>¶
　住則一靈倐然長往矣修道之士要做養性工夫必須從命¶
　宗下手故曰將欲養性延命卻期何謂𨚫期凡人之命各有¶
　定期其來不能卻其去亦不能卻惟大修行人主張由我不¶
　受造化陶冶命旣立住眞性在其中矣人若不知本來眞性¶
　末從何歸了性是末後大事不知欲要反終先當原始必須¶
　反覆窮究思我這點眞性未生以前從何而來旣生以後憑¶
　何而立便知了命之不可緩矣故曰審思後末當慮其先最¶
　後受胎之時不過秉父精母血包羅凝聚結成幻軀此乃有¶
　形之體非眞體也我之眞體本同太虛光光淨淨本來原無¶
　一物故曰人所禀軀體本一無及至十月胎圓太虛中一點¶
<pb:CK-KZ_JY139_03p024b>¶
　元精如雲行雨施倐然依附直入中宫神室作我主人于是¶
　劈開祖竅㘞地一聲天命之性遂分爲一陰一陽矣蓋後天¶
　造化之氣若非先天元精則無主而不能靈先天元精若非¶
　後天造化之氣則無所依而不能立可見性命兩者本不相¶
　離故曰元精雲布因氣託初後天之造化旣分一陰一陽陽¶
　之神爲魂魂主輕淸屬東方木液陰之神爲魄魄主重滯屬¶
　西方金精兩者分居坎離匡廓之内故曰陰陽爲度魂魄所¶
　居蓋命之在人旣屬後天造化便夾帶情識在内只因本來¶
　眞性攙入無始以來業根生滅與不生滅和合而成八識識¶
　之幽微者爲想想之流浪者爲情情生智隔想變體殊顚倒¶
<pb:CK-KZ_JY139_03p025a>¶
　眞性枉入輪迴矣所以學人欲了性者當先了命¶

陽神日魂陰神月魄魂之與魄互爲室宅性主處内立置鄞鄂¶
情主處外築爲城郭城郭完全人民乃安¶
　此節正言後天立命之功後天一魂一魄分屬坎離蓋以太¶
　陽在卯故離中日魂爲陽之神太陰在酉故坎中月魄爲陰¶
　之神兩者體雖各居然離已曰光正是月中玉兎日魂返作¶
　陰神矣坎戊月精正是日中金烏月魄返爲陽神矣故曰魂¶
　之與魄互爲室宅後天兩物雖分性命其實祖性全寄于命¶
　蓋一落陰陽莫非命也且命元更轉爲情蓋陰陽之變合莫¶
　非情也惟其性寄于命故離中元精坎中元炁總謂之命惟¶
<pb:CK-KZ_JY139_03p025b>¶
　其命轉爲情故日中木魂月中金魄總謂之情只有祖竅中¶
　一點元神方是本來眞性元神爲君安一點于竅内來去總¶
　不出門豈非性主處内立置鄞鄂乎精氣爲臣嚴立隄防前¶
　後左右遏絕奸邪豈非情主處外築爲城郭乎隄防旣固主¶
　人優游于密室之中不動不搖不驚不怖故曰城郭完全人¶
　民乃安始而處内之性巳足制情旣而營外之情自來歸性¶
　賓主互參君臣道合此爲坎離交會金丹初基立命正所以¶
　養性也¶

爰斯之時情合乾坤乾動而直炁布精流坤靜而翕爲道舍廬¶
剛施而退柔化以滋¶
<pb:CK-KZ_JY139_03p026a>¶
　此節言後天返爲先天也後天坎離卽是先天乾坤只因乾¶
　坤一破性轉爲情從此情上用事隨聲逐色不能還元至于¶
　兩物會合城郭完而鄞鄂立則情來歸性離中之陰復還于¶
　坤坎中之陽復還于乾矣故曰爰斯之時情合乾坤乾性至¶
　健靜則專而動則直一點元神爲精氣之主宰至剛至直而¶
　不可禦故曰乾動而直炁布精流此言元神之立爲鄞鄂卽¶
　所謂乾元資始者也坤性至順動則關而靜則翕乾中眞炁¶
　流布坤乃順而承之一點元神絪縕化醕韞養在中黃土釡¶
　故曰坤靜而翕爲道舍廬此言元神之本來胞胎卽所謂坤¶
　元資生者也乾父剛而主施不過施得一點眞氣坤母柔而¶
<pb:CK-KZ_JY139_03p026b>¶
　主化須在中宫時時滋育方得成胎故曰剛施而退柔化以¶
　滋此言坎離會合產出先天元神卽金丹妙用也¶

九還七返八歸六居男白女赤金火相拘則水定火五行之初¶
　此節言四象五行混而爲一炁也坎離旣復爲乾坤則後天¶
　之四象五行無不返本還原矣何以言之天一生水地六成¶
　之北方之精也地二生火天七成之南方之神也天三生木¶
　地八成之東方之魂也地四生金天九成之西方之魄也水¶
　火木金爲四象並中央戊巳土爲五行究竟所謂四象五行¶
　只是坎離兩物坎卦從坤而出北方之水屬陰本數得六加¶
　以天一之陽便合成七數離卦從乾而出南方之火屬陽本¶
<pb:CK-KZ_JY139_03p027a>¶
　數得七加以地二之陰便合成九數今者北方之坎返而歸¶
　乾南方之離還而歸坤豈非九還七返之象乎北方之一歸¶
　於南方之七共得八數南方之二歸于北方之六亦得八數¶
　而獨云居者蓋北方之一旣歸于南止存水之成數居其所¶
　而不遷恰好六數矣豈非八歸六居之象乎又須知四象原¶
　是兩物旣然九還七返自然八歸六居矣故悟眞篇單言還¶
　返益見造化之妙二與七併配成西方之金色轉爲白一與¶
　六併配成南方之火色轉爲赤白屬金赤屬火取西方之金¶
　煉以南方之火故曰男白女赤金火相拘天一之水從乾宫¶
　而出原是太陽眞火地二之火從坤宫而出原是太陰眞水¶
<pb:CK-KZ_JY139_03p027b>¶
　直到一返一還方得以水歸水以火歸火復其原初本體故¶
　曰則水定火五行之初前云金火此又何以云水火蓋後天¶
　造化之妙只是一坎一離而千變萬化各異其名以言乎坎¶
　離本位則曰水火以言乎兩弦之炁則曰金水以言乎甲庚¶
　之用則曰金木以言乎伏煉之功則曰金火顚倒取用不可¶
　窮詰究只是水火二物後天水火雖分二物究只是先天一¶
　炁坎離旣巳復爲乾坤卽此便是九還七返八歸六居而化¶
　作先天一炁矣¶

上善若水淸而無瑕道之形象眞一難圖變而分布各自獨居¶
　此節言先天一炁爲大丹之基也蓋道本虛無始生一炁只¶
<pb:CK-KZ_JY139_03p028a>¶
　此一炁鴻濛未分便是先天眞一之水非後天有形之水也¶
　學道之士若能挕情歸性併兩歸一纔復得先天眞水水源¶
　至淸至潔此時身心打成一片不染不雜自然表裏洞徹有¶
　如萬頃水壺故曰上善若水淸而無瑕大道離相離名本無¶
　形象及其生出一炁似乎可得而形容矣然此眞一之炁杳¶
　冥恍惚形于無形象于無象非一切意識可以卜度揣摩而¶
　得故曰道之形象眞一難圖眞一之水便是中宫一點鄞鄂¶
　所謂太乙含眞炁也合之爲一炁分之則爲兩物又分之則¶
　爲四象五行交會之時五行變化全在中央旣而木仍在東¶
　金仍在西火仍在南水仍在北各居其所矣故曰變而分布¶
<pb:CK-KZ_JY139_03p028b>¶
　各自獨居此[段-几+マ]言眞一之水實爲丹基入藥鏡所云水鄉鉛¶
　只一味是也學者若知攢五合四會兩歸一之旨鄞鄂成而¶
　聖胎結矣¶

類如雞子白黑相符縱橫一寸以爲始初四肢五臟筋骨乃俱¶
彌厯十月脫出其胞骨弱可卷肉滑若飴¶
　此節特顯法身之形象也聖胎初凝一點元神潛藏神室混¶
　混沌沌元黃未剖黑白未分有如雞子之狀故曰類如雞子¶
　白黑相符神室中間方圓恰好徑寸法身隱于其中優游充¶
　長與赤子原初在母腹中一般造化故曰縱橫一寸以爲始¶
　初溫養眞胎必須從微至著始而成象繼而成形四肢五臟¶
<pb:CK-KZ_JY139_03p029a>¶
　併筋絡骨節之類件件完備具體而微故曰四肢五臟筋骨¶
　乃俱須知四象五行包絡法身便如四肢五臟法身漸漸堅¶
　凝便如筋骨非眞有形象也溫養旣足至于十月胎完赤子¶
　從坤爐中躍然而出上升乾鼎從此重安爐鼎再造乾坤別¶
　有一番造化我之法身纔得通天徹地混合太虛故曰彌厯¶
　十月脫出其胞而有骨弱可卷肉滑如飴之象矣此[段-几+マ]言法¶
　身形象與母胎中生身受炁之初同一造化但順則生人逆¶
　則成丹有聖與凡之別耳¶

　此章是養性第一關鍵與上篇兩竅互用章相應¶

*** 　　二炁感化章第二十一¶
<pb:CK-KZ_JY139_03p029b>¶

陽燧以取火非日不生光方諸非星月安能得水漿二炁玄且¶
遠感化尙相通何况近存身切在于心胸陰陽配日月水火爲¶
效徵¶
　此章言水火兩弦之炁以同類相感也上章言魂之與魄互¶
　爲室宅卽水火兩物也金丹之道以日月爲體以水火爲用¶
　體則互藏用則交入日月非水火體無所施水火非日月用¶
　無所出近取諸身遠取諸物莫不皆然陽燧是火珠形如銅¶
　鏡其體中實象坎中一陽此物秉太陽火精故世人用以取¶
　火然必向日中取之纔能得火只因這點眞陽原是日魂之¶
　光日爲光之所聚陽燧爲光之所招以火取火安得不靈故¶
<pb:CK-KZ_JY139_03p030a>¶
　曰陽燧以取火非日不生光方諸是蚌珠其體中虛象離中¶
　一陰此物秉太陰水精故世人用以取水然必向月下取之¶
　纔能得水只因這點眞陰原是月魄之精月爲精之所藏方¶
　諸爲精之所挕以水取水安得不應故曰方諸非星月安能¶
　得水漿此卽坎離互用之旨也天上之日月與世間之水火¶
　相去不知幾萬里可謂元旦遠矣然而隔閡潛通如磁吸鐵¶
　正以同類易親故二炁自爲感化而相通也遠取諸物無情¶
　者尙且相感如此矧近取諸身有情之眞水眞火切在方寸¶
　之間至虛至靈一呼卽應兩弦眞炁有不相感化者乎所以¶
　離中眞水往而流戊坎中眞火來而就已假法象而採太陰¶
<pb:CK-KZ_JY139_03p030b>¶
　之精立鼎器以聚太陽之炁自然同類相從結成鄞鄂蓋眞¶
　陰眞陽互藏其宅便是吾身之日月日光月精相胥爲用便¶
　是吾身之水火其間採取感召全仗中黃眞意卽吾身陽燧¶
　方諸之妙用也故曰陰陽配日月水火爲效徵¶

　此章專言二物相感同氣相求發明大易性情宗旨蓋寂然¶
　不動性之體也感而遂通情之用也離之情常在于北坎之¶
　情常在于南此日月之所以合壁而水火之所以交也離中¶
　眞水復歸于北坎中眞火復歸于南此乾坤之所以還元而¶
　鄞鄂之所以立也周易上經首乾坤取其定位以立體也下¶
　經首咸恒取其交感以致用也澤上山下其卦爲咸孔子翼¶
<pb:CK-KZ_JY139_03p031a>¶
　之曰二氣感應以相與又曰天地感而萬物化生可見天地¶
　間只此二氣順而相感則生物逆而相感則成丹况兌艮二¶
　體正應上下兩弦卽兌艮交感之用以還乾坤不易之體豈¶
　不猶陽燧方諸之相取者乎噫此人人具足之眞易也¶

*** 　　關鍵三寶章第二十二(章明從舊)¶

耳目口三寶閉塞勿發通眞人潛深淵浮游守規中旋曲以視¶
聽開闔皆合同爲巳之樞轄動靜不竭窮離氣納榮衞坎乃不¶
用聰兌合不以談希言順鴻濛三者旣關鍵緩體處空房委志¶
歸虛無無念以爲常證難以推移心專不縱橫寢寐神相抱覺¶
悟候存亡顏色浸以潤骨節益堅强辟𨚫眾陰邪然後立正陽¶
<pb:CK-KZ_JY139_03p031b>¶
修之不輟休庶氣雲雨行淫淫若春澤液液若解氷從頭流達¶
足究竟復上升往來洞無極怫怫被谷中反者道之騐弱者德¶
之柄耘鋤宿污穢細微得調暢濁者淸之路昏久則昭明¶
　此章言關鍵三寶内眞外應乃養性之要功也¶

耳目口三寶閉塞勿發通眞人潛深淵浮游守規中¶
　此節統言關鍵三寶之要道也修道之士有内三寶有外三¶
　寶元精元氣元神内三寶也耳目口外三寶也欲得内三寶¶
　還眞全在外三寶不漏陰符經所謂九竅之邪在乎三要是¶
　也下手之初必須屏聰黜明謹閉兌口眞元方不外漏故曰¶
　耳目口三寶閉塞勿發通外竅不漏元神内存前後會合中¶
<pb:CK-KZ_JY139_03p032a>¶
　間有一無位眞入潛藏深淵之中深淵乃北極太淵天心之¶
　所居卽元關一竅也元關在天地之間上下四方之正中虛¶
　懸一穴其大無外其小無内謂之規中中有主宰謂之眞人¶
　守而勿失謂之抱一然其妙訣全在不勤不怠勿助勿忘有¶
　浮游之象故曰眞人潛深淵浮游守規中此四句乃養性之¶
　要功一章之綱領也¶

旋曲以視聽開闔皆合同爲巳之樞轄動靜不竭窮離炁納榮¶
衞坎乃不用聰兌合不以談希言順鴻濛¶
　此節詳言三寶關鍵工夫坎屬水是爲元門離屬火是爲牝¶
　戶兌爲口内應方寸學人入室之時當收視返聽轉順爲逆¶
<pb:CK-KZ_JY139_03p032b>¶
　其門戸之一開一闔皆與元牝内竅相應故曰旋曲以視聽¶
　開闔皆合同坎中納戊離中納巳戊土屬陽主動巳土屬陰¶
　主靜然離中一陰體雖靜而實則易動憧憧往來不可禁止¶
　惟賴坎中眞陽出而鈐制之若門之有樞車之有轄庶乎一¶
　開一闔動靜各有其時而元炁不致耗竭矣故曰爲巳之樞¶
　轄動靜不竭窮元竅中先天祖炁本來鴻濛未剖惜乎前發¶
　乎離以泄其明後發乎坎以泄其聰中發乎兌以開其門三¶
　者俱散而不收先天之炁所存者幾何哉必也默默垂簾頻¶
　頻逆聽則坎離之炁不泄矣故曰離炁納榮衞坎乃不用聰¶
　括囊内守混沌忘言則兌口之炁不泄矣故曰兌合不以談¶
<pb:CK-KZ_JY139_03p033a>¶
　希言順鴻濛卽所謂耳目口三寶閉塞勿發通者也此中秘¶
　密全在口字此口是元關一竅吞吐乾坤因天機不可盡泄¶
　姑取兌象非世人飲食之口也必須眞師指示方知其妙¶

三者旣關鍵緩體處空房委志歸虛無無念以爲常證難以推¶
移心專不縱橫寢寐神相抱覺悟候存亡¶
　此節詳言潛淵守中工夫耳目口三者旣已關鍵嚴密一毫¶
　不泄則我之眞人自然不擾不雜優游于深淵之中此中空¶
　空洞洞別無一物有若空房然故曰三者旣關鍵緩體處空¶
　房先天一炁原從虛無中來必委致其志虛以待之至于六¶
　根大定一念不生方得相應然所謂無念只是常應常靜不¶
<pb:CK-KZ_JY139_03p033b>¶
　出規中非同木石之蠢然也無念之念是爲正念正念時時¶
　現前方可致先天一炁而有得藥之時故曰委志歸虛無無¶
　念以爲常此事人人具足本不難取證有如立竿見影世人¶
　取證之難正以心志不專時刻推移縱橫百出遂望洋而返¶
　耳倘入室之時心志專一推移不動絕無縱橫之病則可以¶
　得之于一息矣有何難證之道乎故曰證難以推移心專不¶
　縱橫此心旣不動移十二時中行住坐臥不離規中卽到寢¶
　寐之時向晦晏息一點元神自然與元炁相抱如爐中種火¶
　相似猶恐或致昏沉必須常覺常悟冥心内炤察規中之消¶
　息候眞種之存亡故曰寢寐神相抱覺悟候存亡如此用心¶
<pb:CK-KZ_JY139_03p034a>¶
　何慮金丹不結眞人不現此卽眞人潛深淵浮游守規中之¶
　節度也¶

顏色浸以潤骨節益堅强辟卻眾陰邪然後立正陽修之不輟¶
休庶炁雲雨行淫淫若春澤液液象解氷從頭流達足究竟復¶
上升往來洞無極怫怫被谷中¶
　此節言結丹之證騐也凡人之形神本不相離眞種一得表¶
　裏俱應自然顏色潤澤骨節堅强辟除後天陰邪之物建立¶
　先天正陽之炁蓋一身内外莫非陰邪先天陽炁一到陰邪¶
　自然存留不住更能行之不輟其效如神周身九竅八脉三¶
　百六十骨節八萬四千毛孔總是太和元炁流轉但見如雲¶
<pb:CK-KZ_JY139_03p034b>¶
　之行如雨之施如澤之潤如氷之解從崑崙頂上降而到足¶
　復從湧泉穴底升而到頭徹頭徹底往來於空洞無涯之中¶
　不相隔礙蓋天地間山川土石俱窒塞而不通惟有洞天虛¶
　谷竅竅相通人身亦然肌肉骨節俱窒礙而不通惟有元竅¶
　虛谷脉脉相通與造化之洞天相似元炁往來洞然無極正¶
　往來於虛谷之中也故曰往來洞無極怫怫被谷中此與上¶
　篇黃中漸通理潤澤達肌膚相似俱金丹自然之驗¶

反者道之驗弱者德之柄耘鋤宿污穢細微得調暢濁者淸之¶
路昏久則昭明¶
　此結言金丹之超出常情也何謂反常道用順丹道用逆顚¶
<pb:CK-KZ_JY139_03p035a>¶
　倒元牝抱一無離方得歸根復命豈非反者道之驗乎何謂¶
　弱堅強者死之徒柔弱者生之徒專炁致柔能如嬰皃自然¶
　把柄在手豈非弱者德之柄乎且辟卻陰邪則身中一切宿¶
　穢悉耘鋤而去盡矣正陽旣立則元炁透入細微悉調暢而¶
　無間矣至於金丹始結脉住炁停復返混沌重入胞胎似乎¶
　昏而且濁此吾身大死之時也久之絕後再甦親證本來面¶
　目自然純淸絕點慧性圓通大地乾坤俱作水晶宫闕矣故¶
　曰濁者淸之路昏久則昭明前段言形之妙此段言神之妙¶
　形神俱妙方能與道合眞¶

　此章專言關鍵三寶乃是守中抱一養性第一步工夫與上¶
<pb:CK-KZ_JY139_03p035b>¶
　篇鍊巳立基章相應¶

**** 　　附錄¶

　抱一子曰耳不聽則坎水内澄目不覩則離火内營口不言¶
　則兌金不鳴三者旣閉則眞人優游于其中¶

　又曰七門旣返殆若忘生百脉俱沉形氣消盡力弱不支昏¶
　濁如醉此乃道之驗德之柄也昏者明之基濁者清之源自¶
　茲以往圓明洞照虛徹靈通莫不自昏濁始矣¶

　俞玉吾曰反者反復也修丹效驗在乎虛極靜篤與天地冥¶
　合然後元炁從一陽而來復弱者柔弱也修丹把柄在乎持¶
　其志無暴其氣如嬰兒之柔弱庶幾可以返本還原¶
<pb:CK-KZ_JY139_03p036a>¶

*** 　　旁門無功章第二十三(章名從舊)¶

世人好小術不審道淺深棄正從邪徑欲速閼不通猶盲不任¶
杖聾者聽宮商沒水捕雉兎登山索魚龍植麥欲獲黍運規以¶
求方竭力勞精神終年不見功欲知伏食法至約而不繁¶
　此章决言旁門之無功也學道者先要知道之與術天淵迥¶
　別性命全修復歸無極謂之大道一機一訣自救不了謂之¶
　小術金丹大道難遇易成一切旁門小術易遇難成奈何世¶
　間愚民胸中茅塞旣不辨淺深眼孔糢糊又不識邪正往往¶
　背明投暗棄正從邪本求欲速見功反致閼絕不通永斷入¶
　道之路豈不哀哉不知先天性命超出形器之表卻妄認後¶
<pb:CK-KZ_JY139_03p036b>¶
　天精炁身中摸索茫無影響隨人顚倒毫無决擇此猶盲者¶
　之無拄杖聾者之聽宫商也不悟先天陰陽自家同類之物¶
　卻猜做世間男女向外採取流於淫邪傷生敗德莫此爲甚¶
　此猶入水而揇雉兎登山而索魚龍也不思先天鉛汞本來¶
　無質無形卻去燒茅弄火乾汞點銅誑惑凡愚敗身亡家此¶
　猶種麥而轉思獲稻運規而妄意求方也此等旁門費盡一¶
　生精力窮年卒嵗到老無成卻謗祖師妄語不知金丹伏食¶
　之法至簡至要有作以原其始無爲以要其終與天地造化¶
　同一功用雖愚昧小人得之立躋聖位豈可與旁門小術同¶
　日而論哉以上舉旁門之非特識其大略耳究而論之禪家¶
<pb:CK-KZ_JY139_03p037a>¶
　有九十六種外道元教有三千六百旁門千差萬別不可殫¶
　述所以正陽祖師有正道歌翠虛眞人有羅浮吟以至李淸¶
　菴之九品說陳觀吾之判惑歌皆厯數旁門外道之差以覺¶
　悟世人聾瞽惜乎世人不悟仍舊謬種傳流有增無減良可¶
　悲也以上僅標大略要當摘取諸眞言句另爲指迷一書與¶
　同志共參之¶
<pb:CK-KZ_JY139_03p037b>¶
¶	
<pb:CK-KZ_JY139_03p038a>¶

** 中篇¶

　此卷專言伏食而御政養性巳寓其中義同上篇¶

*** 　　性情交會章第二十四¶

太陽流珠常欲去人卒得金華轉而相因化爲白液凝而至堅¶
金華先倡有頃之間解化爲水馬齒瓓玕陽乃往和情性自然¶
迫促時陰拘畜禁門慈母養育孝子報恩嚴父施令教勑子孫¶
五行錯王相據以生火性銷金金伐木榮三五爲一天地至精¶
可以口訣難以書傳子當右轉午乃東旋卯酉界隔主客二名¶
龍呼于虎虎吸龍精兩相飲食俱使合併遂相啣嚥咀嚼相吞¶
榮惑守西太白經天殺氣所臨有何不傾狸犬守鼠鳥雀畏鸇¶
<pb:CK-KZ_JY139_03p038b>¶
各得其性何敢有聲¶
　此章言木性金情自相交會以成伏食之功也¶

太陽流珠常欲去人卒得金華轉而相因化爲白液凝而至堅¶
　此節言兩物之性情合而成金丹也先天之體爲性命乾坤¶
　是也後天之用爲性情坎離是也自乾坤破爲坎離性情之¶
　用著而性命之體隱順之則成凡矣惟坎離復交爲乾坤因¶
　性情之用以還性命之體逆之則成聖矣至于後天坎離中¶
　又分體用以眞陰眞陽爲體體屬水火以兩弦之氣爲用用¶
　屬金木不可不辨乾屬太陽眞性本來寂然不動只因交入¶
　坤中一陰性轉爲情遂成離中木汞自此陰精用事離光順¶
<pb:CK-KZ_JY139_03p039a>¶
　流向外恍惚不定有流珠之象乾旣成離其中一陽走入坤¶
　宫坤屬太陰元命旣得乾中一陽命轉作性遂成坎中金鉛¶
　此點金炁精華只在坎水中潛藏杳冥不測有金華之象離¶
　中靈物刻刻流轉本易走而難捉捉之愈急去之愈速賴得¶
　坎中一點眞鉛逆轉以制之眞汞一見眞鉛纔不飛走故曰¶
　太陽流珠常欲去人卒得金華轉而相因鉛入汞中汞賴鉛¶
　之拘鈐鉛亦得汞之變化兩物會入黃房合成一炁其炁先¶
　液而後凝故曰化爲白液凝而至堅白者金色至堅者金性¶
　也蓋金來歸性巳結而成丹矣此通章之綱領也¶

金華先倡有頃之間解化爲水馬齒瓓玕陽乃往和情性自然¶
<pb:CK-KZ_JY139_03p039b>¶
　此節言兩物交併自相倡和也坎男主倡離女主和坎中一¶
　陽木自難于出爐及其時至而出也只在一彈指間故曰金¶
　華先倡有頃之間水中生金金中復能化水蓋金華之液卽¶
　眞一之水也絪縕活動無質生質漸漸堅凝有若馬齒瓓玕¶
　之狀故曰解化爲水馬齒瓓玕坎中之金液旣升離中之木¶
　液乃從而和之一東一西間隔巳久幸得眞意勾引相會黃¶
　房木性愛金金情戀木一倡一和出于性情之自然非人力¶
　可强而致故曰陽乃往和情性自然陽卽上文太陽流珠以¶
　其外陽内陰易于逐物流走主和而不主倡惟與金華之眞¶
　陽相匹爲夫婦方不流走此時巳轉爲眞陰故有婦道顛倒¶
<pb:CK-KZ_JY139_03p040a>¶
　之妙不可不知¶

迫促時陰拘畜禁門慈母養育孝子報恩嚴父施令教勅子孫¶
　此節言拘制兩物會中宫而產眞種也坎中之金華旣升離¶
　中之流珠卽降兩弦之炁相交只在一時時不可失當以眞¶
　意迫促之兩物相交正當虛危中間此時宜禁閉地戸翕聚¶
　眞炁不可一毫泄漏故曰迫促時陰拘畜禁門眞種旣歸土¶
　釡全賴中宫坤母爲之溫養哺育始而母去顧子如雌雞之¶
　伏卵時時相抱旣而子來戀母若慈烏之反哺刻刻不離故¶
　曰慈母養育孝子報恩眞種旣存中宫外面最要嚴謹隄防¶
　牢鎭八門環匝關閉不可一毫放鬆譬如子當幼小之時養¶
<pb:CK-KZ_JY139_03p040b>¶
　育固願慈母教勅全仗嚴父故曰嚴父施令教勅子孫慈母¶
　喻文火在神室中溫養嚴父喻武火在門戸間隄防孝子喻¶
　眞種卽金華流珠兩物所結成者自迫促時陰至此俱屬金¶
　丹作用只一刻中¶

五行錯王相據以生火性銷金金伐木榮三五爲一天地至精¶
可以口訣難以書傳¶
　此節言作丹之時五行顚倒之妙也常道之五行俱從順生¶
　如金生水木生火之類順流無制必至精炁耗散去死不遠¶
　生機轉作殺機所謂生者死之根也丹道之五行全用逆轉¶
　如流珠本是木龍𨚫從離火中取出金華本是金虎卻從坎¶
<pb:CK-KZ_JY139_03p041a>¶
　水中取出水火互藏金木顚倒方得歸根復命劫劫長存殺¶
　機轉作生機所謂死者生之根也故曰五行錯王相據以生¶
　錯王者卽子南午北互爲綱紀之意相據者卽龍西虎東建¶
　緯卯酉之意以常道言之金在鑛中無由自出木帶陰氣豈¶
　能滋生必先用南方木中之火去煆北方水中之金銷鑛存¶
　金金華始得發露旋用西方水中之金來制東方火中之木¶
　伐去陰氣木液方得滋榮故曰火性銷金金伐木榮此卽五¶
　行錯王相據以生之旨也東三南二合成一五北一西四合¶
　成一五中央戊巳眞土自成一五是謂三五混南北併東西¶
　攢簇于中土之内是之謂一三五合而爲一乃造化至精至¶
<pb:CK-KZ_JY139_03p041b>¶
　妙之理把握乾坤包括河洛其間作用必須眞師口口相授¶
　豈能筆之于書哉故曰三五爲一天地至精可以口訣難以¶
　書傳此段言顛倒二物則五行復歸於一末篇法象章云本¶
　之但二物兮末乃爲三五三五併爲一兮都集歸一所印證¶
　甚明¶

子當右轉午乃東旋卯酉界隔主客二名¶
　此節言金木間隔當加沐浴之功也以常道五行言之木生¶
　在亥震木生於坎水是謂龍從水裏出金生在巳兌金產自¶
　離火是爲虎向火中生丹道逆用則不然從子右轉到未自¶
　北而西以訖于南中藏酉金則金華產于坎中而爲上弦之¶
<pb:CK-KZ_JY139_03p042a>¶
　氣所謂虎向水中生也從午逆旋到丑自南而東以至于北¶
　中藏卯木則流珠取之離内而爲下弦之氣所謂龍從火裏¶
　出也但當子南午北水火交入之時一金一木界限其中木¶
　性在東爲主金情在西爲客未免性情間隔賓主乖違此時¶
　須用沐浴之法萬緣盡空一絲不挂存眞意于規中和合金¶
　情木性至于金返在東轉而爲主木返在西轉而爲客主客¶
　互易其名兩弦之氣始合而爲一矣只此性情二物自其相¶
　倡和而言則爲夫婦自其相生而言則爲母子自其相制而¶
　言則爲父子自其互換而言則又爲主客顚倒莫測正見天¶
　地至精之理¶
<pb:CK-KZ_JY139_03p042b>¶

龍呼于虎虎吸龍精兩相飲食俱使合併遂相啣嚥咀嚼相吞¶
　此節言兩物之相併也五行相據主客旣巳互換則木龍反¶
　據酉位而呼黑虎之氣金虎反據卯位而吸赤龍之精故曰¶
　龍呼于虎虎吸龍精于是兩者性情係戀恣意交歡相與飲¶
　食合併爲一且其合併之時遂相啣相嚥吞入口中而結一¶
　黍之丹矣此段說兩物之相交併從上文相據以生透出專¶
　發食字之義¶

熒惑守西太白經天殺炁所臨何有不傾狸犬守鼠鳥雀畏鸇¶
各得其性何敢有聲¶
　此節言兩物之相制也五行錯王火性旣能銷金則火入西¶
<pb:CK-KZ_JY139_03p043a>¶
　方金鄉而爲熒惑守西之象金性旣能伐木則金乘東方木¶
　位而爲太白經天之象火尅金金轉尅木右旋一周無所不¶
　尅但取逆制全用殺機故曰殺氣所臨何有不傾木見金金¶
　見火其情性自然降伏譬若狸犬之捕鼠鳥雀之畏鸇一見¶
　卽便擒住兩下寂然無聲非强之使無聲也其性然也業巳¶
　各得其相制之性而何敢有聲哉此段言兩物之相鈐制從¶
　上文五行錯王透出專發伏字之義蓋惟相併而不礙其相¶
　制此生機之卽寓于殺機也惟相制而始得以相併此殺機¶
　之逆轉爲生機也一伏一食方成還丹篇中伏食大義昭昭¶
　如是迥非旁門所謂服食之術也¶
<pb:CK-KZ_JY139_03p043b>¶

**** 　　附錄¶

　抱一子曰人命在卯日出于卯而萬物仰之以生是則萬物¶
　皆借太陽之精以立命矣太陽流珠者命寶也奈此命寶寓¶
　神則營營而亂思寓精則持盈而難保故曰常欲去人須得¶
　金華而制伏之¶

*** 　　審察眞僞章第二十五¶

不得其理難以妄言竭殫家財妻子饑貧自古及今好者億人¶
訖不諧遇希有能成廣求名藥與道乖殊如審遭逢覩其端緖¶
以類相况揆物終始五行相尅更爲父母母含滋液父主秉與¶
凝精流形金石不朽審眞不泄得成正道立竿見影呼谷傳響¶
<pb:CK-KZ_JY139_03p044a>¶
豈不靈哉天地至象若以野葛一寸巴豆一兩入喉輒僵不得¶
俛仰當此之時周文揲著孔子占象扁鵲操鍼巫咸叩鼓安能¶
令甦復起馳走¶
　此章言道有眞僞當辨僞而存眞也¶

不得其理難以妄言竭殫家財妻子饑貧自古及今好者億人¶
訖不諧遇希有能成廣求名藥與道乖殊如審遭逢覩其端緖¶
以類相况揆物終始¶
　此節言伏食有眞僞學道者所當早辨也金丹大道範圍天¶
　地包括易象其理最爲廣大精微必須洞曉陰陽深達造化¶
　方知其奥豈不得其理者可率意而妄談哉不得其理而妄¶
<pb:CK-KZ_JY139_03p044b>¶
　談妄作往往流於爐火之術至於家財竭殫妻子饑貧尙不¶
　覺悟良可憫也自古到今好道者不啻千億但好者未必遇¶
　遇者未必成學道者如牛毛成道者如兎角良以抛卻自家¶
　性命卻去入山覓汞掘地尋鉛廣求五金八石認作不死之¶
　藥所以與大道一切乖殊耳學人參師訪道當先具一隻眼¶
　倘有所遇必察其端緖之所在是眞是僞若是眞師决定洞¶
　曉陰陽深達造化只消叩以性命根源併同類相親五行逆¶
　用之旨徹始徹終不得一毫糢糊則藥物之眞僞可得而揆¶
　師承之眞僞亦可得而决矣故曰以類相况揆物終始¶

五行相尅更爲父母母含滋液父主秉與凝精流形金石不朽¶
<pb:CK-KZ_JY139_03p045a>¶
審眞不泄得成正道立竿見影呼谷傳響豈不靈哉天地至象¶
　此節言五行逆尅以結大丹正端緖之可覩者也常道之五¶
　行以相生爲父母丹道之五行轉以相尅爲父母蓋不尅則¶
　不能生殺機正生機之所在也如金尅木者也然金纔一動¶
　便生出水來木炁貪水之生忘金之尅尅者爲父尅而能生¶
　者卽爲母矣推之五行莫不皆然故曰五行相尅更爲父母¶
　母道屬坤主於資生以靜翕爲德交媾之時旣受眞種於乾¶
　父只在中宫滋育漸成嬰兒故曰母含滋液蓋母取貪生忘¶
　尅之義卽上章所云慈母養育也父道屬乾主于資始以動¶
　直爲德交姤之初業已氣布精流生炁施之于坤母卽是眞¶
<pb:CK-KZ_JY139_03p045b>¶
　種故曰父主秉與蓋父取以尅爲生之義卽上章所云嚴父¶
　施令也一生一尅秉與者凝聚資始之精滋液者流布資生¶
　之形兩者妙合結成眞胎卽上章所云五行錯王相據以生¶
　也工夫到此進進不已法身便得長存同金石之不朽惟賴¶
　審固專一而無一毫泄漏方得成其至道耳徹始徹終只是¶
　以尅爲生方見五行顚倒之妙若知其妙大丹立就譬之立¶
　竿而影卽見呼谷而響卽傳造化自然之法象豈不至靈且¶
　驗哉此皆眞道之驗其端緖可得而覩者豈旁門僞術所得¶
　而混入也¶

若以野葛一寸巴豆一兩入喉輙僵不得俛仰當此之時周文¶
<pb:CK-KZ_JY139_03p046a>¶
揲蓍孔子占象扁鵲操鍼巫咸叩鼓安能令甦復起馳走¶
　此節更端設喻以見伏食之靈驗也世人但知毒藥入口死¶
　者不可復生豈知金丹入口生者不可復死毒藥入口雖神¶
　聖不能令其復甦金丹入口雖造物能令其復死乎惜乎世¶
　人明于彼而獨暗於此也且金丹旣已入口縱使啖以野葛¶
　投以巴豆亦不得而殺之矣可見五行相尅凝精流形金丹¶
　伏食之妙洵若立竿而影卽見呼谷而響卽傳詎可與非種¶
　之僞道同日而論哉¶

　此章專辨伏食之眞僞爲萬世學道人開一隻眼庶不被盲¶
　師瞞過耳¶
<pb:CK-KZ_JY139_03p046b>¶

*** 　　鉛汞相投章第二十六¶

河上姹女靈而最神得火則飛不見埃塵鬼隱龍匿莫知所存¶
將欲制之黃芽爲根物無陰陽違天背元牝雞自卵其雛不全¶
夫何故乎配合未連三五不交剛柔離分施化之道天地自然¶
火動炎上水流潤下非有師導使其然也資始統正不可復改¶
觀夫雌雄交媾之時剛柔相結而不可解得其節符非有工巧¶
以制御之男生而伏女偃其軀禀乎胎胞受炁之初非徒生時¶
著而見之及其死也亦復效之此非父母教令其然本在交媾¶
定置如先¶
　此章言眞鉛眞汞兩物相制而爲用也¶
<pb:CK-KZ_JY139_03p047a>¶

河上姹女靈而最神得火則飛不見埃塵鬼隱龍匿莫知所存¶
將欲制之黃芽爲根¶
　此節言以鉛制汞乃金丹之作用也離本太陽乾體性之元¶
　也中藏一陰係坤中眞水卽是眞汞以其雄裏包雌又名姹¶
　女坎本太陰坤體命之元也中藏一陽係乾中眞金卽是眞¶
　鉛以其水中生金又名黃芽姹女喻後天之心先天之性本¶
　來寂然不動轉作後天之心有感卽通潛天潛地至靈至神¶
　一剎那間上下四方往古來今無所不徧故曰河上姹女靈¶
　而最神以分野而言午屬三河之分離火所居兼取情慾順¶
　流之義人心本來至靈只因夾雜後天情識未免易于逐物¶
<pb:CK-KZ_JY139_03p047b>¶
　所以觸境便動遇緣卽生刻刻流轉一息不停正類世間凡¶
　汞見火卽便飛走無影無踪不可捉摸故曰得火則飛不見¶
　埃塵當其飛走之時若鬼之隱藏龍之伏匿雖有聖者莫測¶
　其去來所在卽孔子所謂出入無時莫知其鄉也故曰鬼隱¶
　龍匿莫知所存姹女本離中之陰故取鬼象離中之陰本屬¶
　木汞又取龍象靈汞之易失而難持若此要覓制伏之法須¶
　得坎中眞鉛蓋坎中一陽本出乾金原是我家同類之物順¶
　之則流而爲情逆之則轉而爲性金來歸性返本還原黃芽¶
　得與姹女配合若君之制臣夫之制婦自然不動張平叔所¶
　謂要須制伏覓金公是也故曰將欲制之黃芽爲根此專言¶
<pb:CK-KZ_JY139_03p048a>¶
　兩物相制與前流珠金華同旨¶

物無陰陽違天背元牝雞自卵其雛不全夫何故乎配合未連¶
三五不交剛柔離分施化之道天地自然¶
　此節言獨修一物之非道也一陰一陽之謂道凡物偏陰無¶
　陽偏陽無陰俱非乾元資始坤元資生之理故曰物無陰陽¶
　違天背元雞之伏卵先入一點眞陽在内漸漸伏之方得成¶
　雛但有雌而無雄其雛必不成矣此何以故以其孤陰乏陽¶
　配合未連也丹道亦然必須東三南二北一西四四象併爲¶
　兩物會到中央眞土同類相求合成三五方結聖胎若三五¶
　之炁不交總是孤陰寡陽一剛一柔各自離羣分散眞胎何¶
<pb:CK-KZ_JY139_03p048b>¶
　由結乎蓋陽主施精陰主受化乃一陰一陽天地自然之道¶
　無論凡胎聖胎同一造化不得獨修一物明矣然此一陰一¶
　陽便是乾元坤元本來眞性眞命兼修並證方稱金丹大道¶
　修命不修性修性不修命總謂之違天背元旁門不悟往往¶
　流入於採補何異避溺而投火哀哉¶

火動炎上水流潤下非有師導使之然也資始統正不可復改¶
　此節言兩物相交各返其元性也眞陰眞陽之用莫若水火¶
　火性陽而主動動必炎上水性陰而主流流必潤下豈若有¶
　情之物從師訓導而使然哉特以資始之初水潤火炎之性¶
　本自確然各正後來豈能改易觀造化卽知吾身矣吾身坎¶
<pb:CK-KZ_JY139_03p049a>¶
　中之火恒欲就燥而炎上秉乾父之性也離中之水恒欲流¶
　濕而潤下秉坤母之性也如是秉受亦當如是歸元此坎男¶
　離女之所以各返其本而乾父坤母之所以各復其初也八¶
　藥鏡云水能流火能燄在身中自可驗此之謂也¶

觀夫雌雄交媾之時剛柔相結而不可解得其節符非有工巧¶
以制御之男生而伏女偃其軀禀乎胎胞受炁之初非徒生時¶
著而見之及其死也亦復效之此非父母教令其然本在交姤¶
定置如先¶
　此節以男女交姤喻坎離之返本也欲知水流火動之理當¶
　卽世間法觀之世間一男一女交姤之時自然剛者在上柔¶
<pb:CK-KZ_JY139_03p049b>¶
　者在下若物之固結而不可解又若合符節而一定不可移¶
　此豈有良工巧術以制之使然自其初生之時而巳然矣蓋¶
　男子之生其軀必伏伏者性情一定向内女子之生其軀必¶
　偃偃者性情一定向外從父母胞胎中生身受炁之初一剛¶
　一柔體質巳定特著見于有生之後耳且不徒著見于生時¶
　也死時亦然人有溺死水中者依舊男伏女偃此非父母諄¶
　諄誨之令其如此但當初父母交姤之時剛者據上卽乾道¶
　成男之象柔者據下卽坤道成女之象男女之位置巳先確¶
　定于腹中旣生之後男女之一偃一伏確有定置得不如其¶
　交姤之初乎旣識世法便知道用先天乾上坤下卽吾身之¶
<pb:CK-KZ_JY139_03p050a>¶
　父母也後天離上坎下卽吾身之男女也火之炎上坎男之¶
　性情也水之潤下離女之性情也坎男離女之性情卽乾父¶
　坤母之性情也乾本定位居上坤本定位居下迨乾父坤母¶
　交媾而成坎離位置雖更性情不易所以坎中之火仍欲炎¶
　上離中之水仍欲潤下各思返本還原歸其同類至於坎男¶
　離女再一交媾適還天上地下之常而先天之性命復矣乾¶
　坤交而爲坎離猶男女之初生而一偃一伏也秉受固如是¶
　也坎離復交而爲乾坤猶男女之旣死而仍一偃一伏也歸¶
　元亦如是也所謂資始各正不可復改者也¶

*** 　　制鍊魂魄章第二十七¶
<pb:CK-KZ_JY139_03p050b>¶

坎男爲月離女爲日日以施德月以舒光月受日化體不虧傷¶
陽失其契陰侵其明晦朔薄蝕掩冐相傾陽消其形陰凌災生¶
男女相須含吐以滋雌雄錯雜以類相求金化爲水水性周章¶
火化爲土水不得行男動外施女靜内藏溢度過節爲女所拘¶
魄以鈐魂不得淫奢不寒不暑進退合時各得其和俱吐證符¶
　此章言日魂月魄兩者相制而成金丹也¶

坎男爲月離女爲日日以施德月以舒光月受日化體不虧傷¶
　此節言日月交併顚倒互用之奥也丹道以坎離爲藥物卽¶
　是日之魂月之魄在造化以日月返炤互藏天魂地魄在人¶
　身以水火旣濟互取日光月精其相制之理一也上章以男¶
<pb:CK-KZ_JY139_03p051a>¶
　生而伏女偃其軀寓言坎離兩物蓋男處外而向内女處内¶
　而向外兩象顛倒之妙已在其中坎屬北方眞水應天上之¶
　月月是太陰水精坤象也本當稱女奈中藏乾家太陽眞火¶
　魄中有魂取象玉兎所以反是男離屬南方眞火應天上之¶
　日日是太陽火精乾象也本當稱男奈中藏坤宫太陰眞水¶
　魂中有魄取象金烏所以反是女卽悟眞篇所謂日居離位¶
　反爲女坎配蟾宫𨚫是男顚倒之妙也離體本來是乾乾父¶
　動而處外惟轉作離女其性情全向乎内所以日光雖主外¶
　用卻時時與太陰返照一點陽光歛在陰魄之中離體以出¶
　爲入故曰日以施德坎體本來是坤坤母靜而處内惟轉作¶
<pb:CK-KZ_JY139_03p051b>¶
　坎男其性情全向乎外所以月精雖主内藏卻時時感召太¶
　陽之炁全體陰魄借陽魂以爲光坎體以入爲出故日月以¶
　舒光以顚倒言之入内者爲女出外者爲男以本體言之則¶
　施精者又爲男受化者又爲女坎離二物雖顚倒而不失其¶
　本體所以晦朔之交日月並會黃道混沌相接元黃成團日¶
　魂入在月魄中月魄受之而成胚胎日光月精交媾及時合¶
　其符節于光明之本體並無所損故曰月受日化體不虧傷¶
　此日月交感之常道也丹道亦然吾身日光月精刻刻迴照¶
　日月合璧產出蟾光作金丹之根本矣¶

陽失其契陰侵其明晦朔薄蝕掩冒相傾陽消其形陰凌災生¶
<pb:CK-KZ_JY139_03p052a>¶
　此節言交感之失其常也與上篇水盛坎侵陽火衰離晝昏¶
　相似晦朔之間日月交併陽魂能制陰魄雖寄體陰中光明¶
　之體常在若陽光不能作主䧟在北海無由自出便失其交¶
　合之符節未免反爲陰所侵奪而虧損光明矣故曰陽失其¶
　契陰侵其明陽旣爲陰所侵遂致薄蝕之變蓋時當晦朔一¶
　點陽精沉淪洞虛之中火力尙微水勢轉盛陰盛便來掩陽¶
　水盛轉來冐火相傾相奪太陽當晝而昏故曰晦朔薄蝕掩¶
　冐相傾太陽之光本出金性圓明普照萬古不虧但一受陰¶
　氣相侵其形未免暫消而生薄蝕之災矣故曰陽消其形陰¶
　凌災生此言日月交感失道立召災變在人爲坎離初交一¶
<pb:CK-KZ_JY139_03p052b>¶
　陽沉在海底動靜之間稍失其節以至眞火䧟入水中不能¶
　出爐便應薄蝕之象詳見上篇第十五章¶

男女相須含吐以滋雌雄錯雜以類相求金化爲水水性周章¶
火化爲土水不得行男動外施女靜内藏溢度過節爲女所拘¶
魄以鈐魂不得淫奢不寒不暑進退合時各得其和俱吐證符¶
　此節言交感之得其道也與上篇陰陽相飲食交感道自然¶
　相似坎男離女二物相須爲用月魄吸金烏之精自外而入¶
　日魂呼玉兎之髓自内而出顚倒主賓一含一吐眞種於是¶
　滋生故曰男女相須含吐以滋乾本老陽轉作離中元女坤¶
　本老陰轉作坎内黃男乾坤破體有陰陽錯雜之象然而坎¶
<pb:CK-KZ_JY139_03p053a>¶
　中眞火仍欲上歸于乾離中眞水仍欲下歸于坤由破體鍊¶
　之純體乃成此卽水流濕火就燥各從其類之旨也故曰雌¶
　雄錯雜以類相求在吾身爲流戊就已同類得朋工夫離本¶
　太陽乾金中間轉出一陰陽金便化爲陰水卽所謂太陽流¶
　珠也其性流走不受控制未免泛溢而周流故曰金化爲水¶
　水性周章離中之水旣至泛溢便來尅坎中眞火所賴坎中¶
　眞火化出戊土轉能制水旣所謂黃芽爲根也坎中戊土與¶
　離中巳土兩下配合鎭在中宫周章之水纔得所隄防而不¶
　敢妄行四出故曰火化爲土水不得行坎戊月精本杳冥而¶
　内藏然其中太陽眞火秉乾父之性火性主動動者當出而¶
<pb:CK-KZ_JY139_03p053b>¶
　施用故曰男動外施離已日光本恍惚而外用然其中太陰¶
　眞水秉坤母之性水性主靜靜者當入而伏藏故曰女靜内¶
　藏卽上文日以施德月以舒光顚倒逆用之妙也然兩者交¶
　會之時當動而動當靜而靜各有其節度若陽動而交陰過¶
　於沉溺能入而不能出太陽眞火便受泛溢之水氣所侵譬¶
　之男女交媾若貪戀過度男子便受女子拘困故曰溢度過¶
　節爲女所拘卽上文陽失其契陰侵其明薄蝕之徵驗也離¶
　中之陰屬魄以其爲太陽之體故反稱陽神日魂坎中之陽¶
　屬魂以其爲太陰之精故反稱陰神月魄所謂魂之與魄互¶
　爲室宅也今者火化爲土轉制周章之水則是魄能鈐魂而¶
<pb:CK-KZ_JY139_03p054a>¶
　不至溢度過節矣故曰魄以鈐魂不得淫奢魂魄互制水火¶
　均平一陽動而進火退水不失之於太寒一陰靜而進水退¶
　火不失之太暑故曰不寒不暑進退合時水盛而不過於寒¶
　火盛而不過於熱冲炁爲和永無薄蝕掩冐之災于是日光¶
　月精兩相交併至于庚方之上金精吐光一陽受符而金丹¶
　大藥產矣故曰各得其和俱吐證符證者證騐也符者符合¶
　也正應上文契字之義¶

　此章言制鍊魂魄調和水火顚倒逆用之竅妙乃是金丹臨¶
　爐作用當與上篇第十一第十五兩章參看¶

*** 　　三家相見章第二十八¶
<pb:CK-KZ_JY139_03p054b>¶

丹砂木精得金乃併金水合處木火爲侣四者混沌列爲龍虎¶
龍陽數竒虎陰數偶肝靑爲父肺白爲母離赤爲女腎黑爲子¶
子五行始脾黃爲祖三物一家都歸戊已(子五行始一句世本誤在脾黃爲祖之下¶
今校古本正之)¶
　此章言身心意三家歸一而成丹也人爲天地之心故能鼎¶
　立三才參天兩地當生身受炁之初元始祖炁先入中宫囫¶
　囫圇圇混然太極所謂天地之心也㘞地一聲以後太極從¶
　此分胎上立天關内藏乾性下立地軸内藏坤命虛谷在天¶
　地之中内藏元神從一中而分造化遂定爲三才三才旣定¶
　四象卽分蓋乾爲先天祖性破而成離轉作後天之心坤爲¶
<pb:CK-KZ_JY139_03p055a>¶
　先天元命實而成坎轉作後天之身至于先天之離又轉而¶
　成震火中有木魂寄于心之象先天之坎又轉而爲兌水中¶
　有金魄藏于身之象從一炁而分二體又從二體而分四象¶
　矣四象旣立東南之木火同處陽方西北之水金並居陰位¶
　南方離火赤色有丹砂之象中藏眞汞卽是木精猶之北方¶
　坎水黑鉛中藏金精也人但知火中有木不識木中有金蓋¶
　木旺在卯金炁卽胎于卯陽魂必得陰魄其魂方有所歸金¶
　不離木也人但知水中有金不知金中有木蓋金旺在酉木¶
　炁卽胎于酉陰魄不得陽魂其魄將何所附木不離金也金¶
　木雖分爲兩弦魂魄實併爲一體故曰丹砂木精得金乃併¶
<pb:CK-KZ_JY139_03p055b>¶
　天一生水其象爲元武在人屬腎中精發竅于耳地四生金¶
　其象爲白虎在人屬肺中魄發竅于鼻精與魄同係乎身故¶
　曰金水合處地二生火其象爲朱雀在人屬心中神發竅于¶
　舌天三生木其象爲靑龍在人屬肝中魂發竅於目魂與神¶
　同係乎心故曰木火爲侣凡人之身心心自爲心身自爲身¶
　水火不交金木間隔所以去道日遠學道之士若能于二六¶
　時中含眼光凝耳韻調鼻息緘舌氣四大不動使精神魂魄¶
　俱聚于中宫水火木金並交於黃道此四者混沌之象也就¶
　此混沌之中能使四象合而爲一體又能使一體分爲四象¶
　原是木火爲侶離中生出木液是爲龍從火裏出原是金水¶
<pb:CK-KZ_JY139_03p056a>¶
　合處坎中產出金精是爲虎向水中生故有列爲龍虎之象¶
　張平叔所謂四象不離二體也龍生於天三之木其數非竒¶
　乎竒者爲陽故稱陽龍虎生于地四之金其數非偶乎偶者¶
　屬陰故稱陰虎此言龍虎之本體也若五行顚倒則龍轉作¶
　陰虎轉作陽矣丹道之五行原不係於五臟魏公恐泄天機¶
　秘母言子姑借身中五臟分配五行常道之五行木能生火¶
　金能生水能生者爲父母故有肝靑爲父肺白爲母之象木¶
　三金四一陰一陽也所生者爲子女故有離赤爲女腎黑爲¶
　子之象水一火二亦一陰一陽也其曰子五行始者何蓋天¶
　一生水得之最先天開于子所以居北方正子之位實爲五¶
<pb:CK-KZ_JY139_03p056b>¶
　行之源然後木火土金次第而生故曰子五行始坤土中藏¶
　祖炁爲金木水火之所自出故有脾黃爲祖之象蓋水爲五¶
　行之源故取始義卽吾身祖竅之一也土爲五行之母故取¶
　祖象卽吾身祖竅之中也萬化歸一一又歸之於中于此可¶
　悟歸根復命之功矣肝木之魂心火之神兩者同出離中之¶
　心爲本來妙有中之眞空是一物也所謂東三南二同成五¶
　也肺金之魄腎水之精兩者同出坎中之身爲本來眞空中¶
　之妙有是一物也所謂北一西方四共之也坎中有戊離中¶
　有巳合爲中土獨而無偶是爲眞意眞意爲本來乾元祖炁¶
　是又一物也所謂戊巳還從生數五也身心兩家本自難合¶
<pb:CK-KZ_JY139_03p057a>¶
　幸得眞意勾引遂混南北併東西相會于中黃土釡結成一¶
　粒金丹所謂三家相見結嬰兒也蓋三物會歸爲一而一又¶
　歸之於中是謂歸根復命反本還原之道故總括之曰三物¶
　一家都歸戊巳夫後天之身心卽先天之性命也兩儀之象¶
　也後天之身心意卽先天之元精元炁元神也三才之象也¶
　後天之眞土卽先天之浮黎祖土也太極之象也三物歸于¶
　一家卽太極函三爲一之象也體道至此信乎參天兩地渾¶
　然天地之心矣若能於百尺竿頭更進一步向未生身處徹¶
　證本來面目方知天地有壞這个不壞虛空有盡這个無盡¶
　噫其孰能知之哉¶
<pb:CK-KZ_JY139_03p057b>¶
　此章作者已略露天機注者遂盡開生面讀者幸具隻眼愼¶
　莫入寶山而空回可也¶

*** 　　刑德反復章第二十九¶

剛柔迭興更厯分部龍西虎東建緯卯酉刑德並會相見懽喜¶
刑主伏殺德主生起二月榆落魁臨于卯八月麥生天罡據酉¶
子南午北互爲綱紀一九之數終而復始含元虛危播精于子¶
　此章言龍虎兩弦刑德互用之奥也丹道以水火爲體金木¶
　爲用子午定南北之經卯酉運東西之緯參伍錯綜方應周¶
　天璇璣之度以造化之常道而言天道有一陰一陽地道有¶
　一柔一剛兩儀旣立錯爲四象子水居北午火居南卯木居¶
<pb:CK-KZ_JY139_03p058a>¶
　東酉金居西從子到已爲陽剛行乎東南從午到亥爲陰柔¶
　行乎西北分之爲十二辰又分爲二十八宿周天三百六十¶
　五度各有一定之部位惟天中斗柄一移則子右轉午東旋¶
　剛反爲柔柔反爲剛一切倒行逆施一定之部位到此乃無¶
　定矣故曰剛柔迭興更厯分部震木爲龍本居東方卯位兌¶
　金爲虎本居西方酉位惟更厯分部則龍反在酉虎反在卯¶
　矣東西爲南北之緯故曰龍西虎東建緯卯酉龍秉東方生¶
　氣德之象也惟龍轉爲西則木氣化而從金德反爲刑矣虎¶
　秉西方殺氣刑之象也惟虎轉爲東則金氣化而從木刑反¶
　爲德矣金木交並只在一刻中若明反覆之機自然害裏生¶
<pb:CK-KZ_JY139_03p058b>¶
　恩賓主歡會故曰刑德並會相見懽喜人但知刑主於殺殊¶
　不知殺機正伏在生機中人但知德主于生殊不知生機正¶
　藏在殺機内故曰刑主伏殺德主生起時當二月卯木正旺¶
　萬卉敷榮何以榆莢忽墮蓋夘與戍合戍將爲西方河魁河¶
　魁正臨卯位生中帶殺故有榆莢之應此正殺機潛伏德返¶
　爲刑之象也時當八月酉金正旺百草凋謝何以薺麥忽生¶
　蓋辰與酉合辰將爲東方天罡正據酉位殺中帶生故有麥¶
　生之象此正生機隱藏刑返爲德之象也旣洞明造化之機¶
　卽知吾身之造化矣修道者當兩弦合體之時必須斡運天¶
　罡逆旋魁柄外鎭六門内閉丹扃洗心沐浴只在片時自然¶
<pb:CK-KZ_JY139_03p059a>¶
　刑轉爲德殺轉爲生兩物之性情合併爲一矣卯東酉西午¶
　南子北周天之綱紀也丹道用斗柄逆旋東西之緯旣已反¶
　常南北之經亦必易位何以明之一陽生於子所以火胎在¶
　子然坎中太陽眞火原從南方而出今者子右轉而復歸於¶
　南一陰生于午所以水胎在午然離中太陰眞水原從北方¶
　而來今者午東旋而復歸於北一水一火有無交入雖云相¶
　濟實反其所由生也南北互易則周天法象無不隨之翻轉¶
　故曰子南午北互爲綱紀後天五行逆用全本洛書洛書之¶
　數始於一終於九北方坎位居一乾當西北實開其先所以¶
　乾之一陽寄在坎中坎之一卽乾之始也南方離位居九坤¶
<pb:CK-KZ_JY139_03p059b>¶
　位西南實承其後所以坤之一陰寄在離内離之九卽坤之¶
　終也今也子南午北互易其位則是坎更爲終轉而成坤離¶
　更爲始轉而成乾一旣爲九九復爲一循環無端在易爲乾¶
　元用九羣龍無首之象在丹道爲九轉之功故曰一九之數¶
　終而復始天一生水北方坎位正値虛危之度爲造化之根¶
　源虛危二宿在天當亥子中間日月合璧之地在人當任督¶
　之交水火合發之處蓋虛屬日危屬月卽是眞水眞火互藏¶
　其精白紫淸云造化無聲水中火起妙在虛危穴是也學道¶
　之士若能致虛守靜迴南方離光照入北方坎地離中元精¶
　與坎中元炁自相含育至于虛極靜篤天人交應一點眞陽¶
<pb:CK-KZ_JY139_03p060a>¶
　産在北海中便可採作大丹之基矣故曰含元虛危播精於¶
　子此言水火旣濟以産大藥與前金木交并原是一段工夫¶
　蓋子南午北互爲綱紀日月之體也龍西虎東建緯卯酉兩¶
　弦之用也乃其合併之妙全在互藏生殺之機只憑反覆一¶
　時沐浴頓圓和合四象之功當與上三家相見章參看¶

*** 　　陰陽交感章第三十¶

關關睢鳩在河之洲窈窕淑女君子好逑雄不獨處雌不孤居¶
玄武龜蛇蟠虯相扶以明牝牡意當相須假使二女共室顏色¶
甚姝蘇秦通言張儀結媒發辨利舌奮舒美辭推心調諧合爲¶
夫妻弊髮腐齒終不相知若藥物非種名類不同分劑參差失¶
<pb:CK-KZ_JY139_03p060b>¶
其綱紀雖黃帝臨爐太乙執火八公搗煉淮南調合立宇崇壇¶
玉爲階陛麟脯鳳腊把籍長跪禱祀神祇請哀諸鬼沐浴齋戒¶
妄有所冀亦猶和膠補釡以滷塗瘡去冷加氷除熱用湯飛龜¶
舞蛇愈見乖張¶
　此章言眞陰眞陽同類相感方成金丹大道也¶

關關睢鳩在河之洲窈窕淑女君子好逑雄不獨處雌不孤居¶
玄武龜蛇蟠虯相扶以明牝牡意當相須¶
　此節言陰陽之相感各以其類也一陰一陽之謂道孔子著¶
　之繫辭偏陰偏陽之謂疾岐伯著之素問蓋從上聖師俱用¶
　眞陰眞陽同類之物以超凡而入聖所以易首乾坤明陰陽¶
<pb:CK-KZ_JY139_03p061a>¶
　不易之體詩首關睢喻陰陽交易之用卽世法而論睢鳩匹¶
　偶發好逑之章一雌一雄之相應龜蛇蟠虯成元武之象一¶
　牝一牡之相須也龜蛇配北方元武固屬坎象睢鳩配南方¶
　朱雀確有離象吾身中天元地牝之所以交坎男離女之所¶
　以合亦何以異於是哉若洞明世間之法卽知出世法矣¶

假使二女共室顔色甚姝蘇秦通言張儀結媒發辨利舌奮舒¶
美辭推心調諧合爲夫妻弊髮腐齒終不相知¶
　此節喻言獨修一物之非道也在易道坤與乾匹離與坎匹¶
　巽與震匹兌與艮匹皆是一陰一陽各得其偶方成交感之¶
　功至於上火下澤以兌遇離兩陰相從便名暌卦夫子翼之¶
<pb:CK-KZ_JY139_03p061b>¶
　曰二女同居其志不同行可見二女共室以陰求陰卽逞蘇¶
　張之舌媒合爲夫婦亦必終身不能相諧矣獨修一物是孤¶
　陰此之謂也¶

若藥物非種名類不同分劑參差失其綱紀雖黃帝臨爐太乙¶
執火八公搗煉淮南調合立宇崇壇玉爲階陛麟脯鳳腊把籍¶
長跪禱祀神祇請哀諸鬼沐浴齋戒妄有所冀亦猶和膠補釡¶
以滷塗瘡去冷加氷除熱用湯飛龜舞蛇愈見乖張¶
　此節正言非同類之物必不能和合成丹也何謂同類離中¶
　命蒂坎中性根一陰一陽方是眞鉛眞汞世人不悟眞鉛眞¶
　汞産在先天無有形質𨚫去覓後天渣滓之物三黃四神五¶
<pb:CK-KZ_JY139_03p062a>¶
　金八石無所不至是謂藥物非種名類不同卽使知有藥物¶
　矣不能知採取烹鍊之法是謂分劑參差失其綱紀此等愚¶
　肓小人不求眞師指授不明伏食大道妄意爐火僞術可以¶
　僥倖成丹終年役役耗損家財兼之結壇祭鬼禱祀求神冀¶
　獲冥助不知此卽神聖爲之臨爐仙眞代之搗煉亦必萬舉¶
　而萬敗矣彼外鍊之術藥物旣非眞種配合必非同類譬之¶
　以膠補釡以滷塗瘡無一毫相似處且天下冷莫如氷熱莫¶
　如湯龜不能飛蛇不能舞人所共曉也今去冷而反加氷除¶
　熱而轉用湯執龜而責之飛執蛇而强之舞其於水火互藏¶
　之性龜蛇相制之機乖張愈甚背戾可勝道哉非種之謬何¶
<pb:CK-KZ_JY139_03p062b>¶
　以異此蓋大道不離陰陽陰陽只是性命性命兩者同出而¶
　異名本無二道在羲皇之易爲一坎一離老子之經卽一無¶
　一有向上直截根源片言可了只因後來丹經子書多方曲¶
　喻轉啟濫觴之端以致流入旁門外道丹道有時喻之以男¶
　女蓋言乾道成男坤道成女自家靈父聖母非世間有相之¶
　男女也有時喻之爲鉛汞蓋言離中元精坎中元炁自家眞¶
　鉛眞汞非世間有質之鉛汞也奈世間貪財好色之徒非惑¶
　於採補卽惑於燒鍊更兼所遇方士種種揑怪妄引丹經欺¶
　誑末學惑於採補者其邪謬不可枚舉大約認男女爲陰陽¶
　以遂其好色之私耳惑於燒鍊者其差別不可殫述大約認¶
<pb:CK-KZ_JY139_03p063a>¶
　凡砂水銀爲藥物以遂其貪財之私耳此等邪術異端謗先¶
　聖之大道斷後賢之眞修名爲學道實則造業其爲地獄種¶
　子無疑矣又有見理稍明立志稍正者幸不墮兩種邪術轉¶
　而求之身心卻不知身非四大之身乃眞空中妙有也心非¶
　肉團之心乃妙有中眞空也身心一如渾合無間强名曰丹¶
　奈學人不遇眞師昧於大道未免妄認四大假合爲身肉團¶
　緣影爲心著妄身者往往守定搬精運氣偏於有作病在心¶
　外覓身而不知眞空之卽身並其所守之身亦非矣着幻心¶
　者往往堅執坐禪入定偏於無爲病在身外覓心而不知妙¶
　有之卽心並其所執之心亦僞矣殊不知修命而不了性夀¶
<pb:CK-KZ_JY139_03p063b>¶
　同天地只一愚夫參性而不了命萬劫陰靈終難入聖矧妄¶
　身幻心並其一物而亦非者乎大抵各執一家不參同類皆¶
　所謂偏陰偏陽之疾非一陰一陽之大道也魏公作參同契¶
　一書究大易之性情假爐火之法象印黃老之宗旨無非吐¶
　露同出異名之兩物使大地眾生皆得以盡性致命直超彼¶
　岸耳但恐邪術亂正不可不辨析小乘失眞不可不針砭前¶
　於養性未章巳諄諄言之猶恐世人之不悟也故於此復發¶
　明眞種破盡旁蹊曲徑使萬世學道者皆舍邪而歸正去僞¶
　而卽眞上與三聖演易黃老著經同其功用矣¶

*** 　　伏食成功章第三十一¶
<pb:CK-KZ_JY139_03p064a>¶

維昔聖賢懷玄抱眞伏鍊九鼎化跡隱淪含精養神通德三光¶
精溢腠理筋節緻堅眾邪辟除正炁常存積累長久變形而仙¶
憂憫後生好道之倫隨旁風采指畫古文著圖爲籍開示後昆¶
露見枝條隱藏本根託號諸名覆謬眾文學者得之韞櫃終身¶
子繼父業孫踵祖先傳世迷惑竟無見聞遂使宦者不仕農夫¶
失耘賈人棄貨志士家貧吾甚傷之定錄此文字約易思事省¶
不煩披列其條核實可觀分量有數因而相循故爲亂辭孔竅¶
其門智者審思用意參焉勤而行之夙夜不休伏食三載輕舉¶
遠遊跨火不焦入水不濡能存能忘長樂無憂道成德就潛伏¶
俟時太乙乃召移居中洲功滿上升膺籙受符(勤而行之十四句世本誤入上¶
<pb:CK-KZ_JY139_03p064b>¶
篇養性明辨邪正章今正之)¶
　此章備舉伏食成功乃參同契中篇之總結也¶

維昔聖賢懷玄抱眞伏鍊九鼎化跡隱淪含精養神通德三光¶
精溢腠理筋骨緻堅眾邪辟除正炁常存積累長久變形而仙¶
　此言古聖自度皆由伏食而證大道也維昔聖賢蓋指黃帝¶
　老子及古來上升諸眞懷元抱眞卽守中抱一歸根復命工¶
　夫蓋養性之事也旣有養性之事不可無伏鍊之功丹道以¶
　九轉爲全功故曰伏鍊九鼎化跡隱淪者如黃帝丹巳成而¶
　鼎湖上升老子關旣出而西竺化現是也人之元精元炁元¶
　神上應天之日月斗極三者旣全便與三光合其德矣故曰¶
<pb:CK-KZ_JY139_03p065a>¶
　含精養神通德三光黃中通理潤達肌膚故曰精溢腠理筋¶
　骨緻堅此形之妙也保合太和性命各正故曰眾邪辟除正¶
　氣常存此神之妙也九年面壁行滿功圓忽然超出形氣之¶
　表號爲眞人故曰積累長久變形而仙此之謂形神俱妙與¶
　道合眞也¶

憂憫後生好道之倫隨旁風采指畫古文著爲圖籍開示後昆¶
露見枝條隱藏本根託號諸名覆謬眾文學者得之韞櫃終身¶
子繼父業孫踵祖先傳世迷惑竟無見聞遂使宦者不仕農夫¶
失耘賈人棄貨志士家貧¶
　此節言古聖著書覺世而後世失其意也古聖立心廣大不¶
<pb:CK-KZ_JY139_03p065b>¶
　肯作自了漢旣已自度必思度人不得已而著書立言若黃¶
　帝之陰符三百字老子之道德五千言併諸眞所傳一切丹¶
　經子書皆因憂憫後世好道之士不得其門而入特爲指點¶
　性命根源各有所依傍指畫著爲圖籍所以開示後人而導¶
　之入門也但恐泄露天機秘母言子露其枝條藏其本根若¶
　三盜五賊元牝槖籥之類併龍虎黃芽金華種種異名是謂¶
　託號諸名覆謬眾文正欲使後之學者反覆硑窮得意而忘¶
　象耳惜學人迷惑者多了悟者少又不肯虛心求師指授眞¶
　詮譬若明珠大貝深藏櫃中無由見面不免貧困終身從父¶
　到子從祖到孫塵塵劫劫迷惑相因迷而又迷惑而又惑竟¶
<pb:CK-KZ_JY139_03p066a>¶
　無覺悟之期旣不識自已家珍貧困何時得了是猶宦者不¶
　仕農夫失耘商賈之人自棄其貨而有志之士長苦於家貧¶
　矣此如楞嚴衣中繫寶珠不自知覺求乞他方之喻也然此¶
　非先聖之過也先聖著書覺世本欲人人了悟豈知其若此¶
　迷惑乎所謂江湖無礙人之心只爲人過不得反覺江湖爲¶
　礙祖師無謾人之心只爲人透不得反怨祖師相謾是也若¶
　要不受謾須求大導師¶

吾甚傷之定錄此文字約易思事省不煩披列其條核實可觀¶
分量有數因而相循故爲亂辭孔竅其門智者審思用意參焉¶
　此節自言其祖述古聖著書覺世之意也後學不悟先聖大¶
<pb:CK-KZ_JY139_03p066b>¶
　道只因不得其門而入耳仙翁悲憫後學慨然著參同契一¶
　書衍大易乾坤坎離之象假丹家龍虎鉛汞之名而歸本於¶
　黃帝老子盡性至命之旨文取簡要故字約而易思旨本同¶
　歸故事省而不繁披列其條者一道分爲三家卽露見枝條¶
　之意也核實可觀者三家本來一道卽隱藏本根之意也然¶
　其立言之妙露而不盡露藏而不盡藏銖兩分數各有權衡¶
　皆因古聖之文而斟酌損益之使學人便於探討耳太露則¶
　恐泄天機故必多爲亂辭太藏則恐閉天道又必孔竅其門¶
　世有明眼之士能於三篇中反復參究得其孔竅之所在方¶
　知大道只在眼前櫃中之藏人人具足無有富者亦無有貧¶
<pb:CK-KZ_JY139_03p067a>¶
　者仙翁悲憫後學之意洵與黃帝老子諸上聖異世同揆而¶
　參同一書較之陰符三百字道德五千言尤爲踵事而加詳¶
　矣¶

勤而行之夙夜不休伏食三載輕舉遠遊跨火不焦入水不濡¶
能存能亡長樂無憂道成德就潛伏俟時太乙乃召移居中洲¶
功滿上升膺籙受符¶
　此節言學者究參同之奥伏食而證仙也大道知行並進纔¶
　得足目雙全始患冥然無知旣知矣又患不行旣行矣又患¶
　不勤學人旣得眞師指授洞明伏食宗旨便當結侣入圜死¶
　心煆煉老子云上士聞道勤而行之馬丹陽云師恩深重終¶
<pb:CK-KZ_JY139_03p067b>¶
　難報誓死闤墻鍊至眞故夙夜不休方稱勤行伏食之功得¶
　丹只在一時然立基大約須百日結胎大約須十月至於乳¶
　哺温養大約必須三載陳翠虛云片餉工夫修便得老成須¶
　要過三年是也然亦不可限定三年視工夫之勤惰何如耳¶
　温養旣足聖胎始圓可以輕舉而遠遊矣從此法身解脫縱¶
　橫自如火不能焚水不能溺或隱或現忽去忽來來則有相¶
　故能存去則無形故能亡去來無礙豈不長樂無憂乎懷元¶
　抱眞之謂道積功累行之謂德兩者全具方可遊戲人間待¶
　時升舉故曰道成德就潛伏俟時風塵之外有四海四海之¶
　中有三島三島之中有十洲上島曰蓬萊方丈瀛洲中島曰¶
<pb:CK-KZ_JY139_03p068a>¶
　芙蓉閬苑瑤池下島曰赤城元關桃源中有一洲曰紫府乃¶
　太乙元君所居勾管神仙功行之地人若棄殻升仙先見太¶
　乙元君契勘功行方得次第上升故曰太乙乃召移居中洲¶
　至於功滿三千大羅爲仙行滿八百大羅爲客遂飄然上征¶
　膺籙受符而證無上眞人之位矣故曰功滿上升膺籙受符¶
　雖然此姑假法象而言以接引中下之流使不落斷見耳究¶
　而言之中洲卽是自巳丹扄太乙卽是自巳元神上升卽是¶
　自巳天堂膺籙受符卽是復還自巳乾元面目而不隨劫火¶
　飄沉者也若洞明鍊神合虛鍊虛合道宗旨一切上升受符¶
　直可等之於浮雲付之於太空矣此魏公不盡言之意乎¶
<pb:CK-KZ_JY139_03p068b>¶

　此章雖結伏食成功實爲中篇全文總結蓋御政諸章但陳¶
　造化法象未及性命竅妙也養性諸章方指性命關竅未悉¶
　作丹功用也自太陽流珠以下七章纔備舉伏食之功或言¶
　採取或言配合或言烹鍊上篇之所未悉者到此無復餘藴¶
　矣篇終矣遂自述作書之意上印古聖下啟後賢依而行之¶
　立地成仙作祖豈不確然可信哉此處文義與上篇末章吾¶
　不敢虛說倣傚聖人文隱然相應其爲中篇總結無疑世本¶
　乃移入下篇之首誤矣至於勤而行之一段確是此章結尾¶
　世本誤入上篇明辨邪正之末尤覺不倫今特依古本正之¶
<pb:CK-KZ_JY139_03p069a>¶

** 下篇(一名三相類又名補塞遺脫)¶

　上篇中篇各分御政養性伏食三段條貫雖具猶似散而無¶
　統此篇特爲通其條貫使三者類而爲一首章陳鼎爐之妙¶
　用次章揭火候之全功三章明說三道由一方識殊塗同歸¶
　源流四章直指四象還虛纔契先天無極宗旨末章乃自叙¶
　其作書之意而隱名以終焉五章首尾相足三相類之大義¶
　始覺了然前兩篇中闕略遺脫者得此始無餘憾讀者合前¶
　兩篇參觀之庶得其條貫之所在而不病於無統矣¶

*** 　　鼎爐妙用章第三十二¶

圓三五寸一分口四八兩寸脣長尺二厚薄均腹齊三坐垂温¶
<pb:CK-KZ_JY139_03p069b>¶
陰在上陽下奔首尾武中間文始七十終三旬二百六善調匀¶
陰火白黃芽鉛兩七聚輔翼人瞻理腦定升玄子處中得安存¶
來去遊不出門漸成大情性純卻歸一還本原善愛敬如君臣¶
至一周甚辛勤密防護莫迷昏途路遠復幽玄若達此會乾坤¶
刀圭沾淨魄魂得長生居仙村樂道者尋其根審五行定銖分¶
諦思之不須論深藏守莫傳文御白鶴駕龍鱗游太虛謁仙君¶
錄天圖號眞人¶
　此章雖言鼎爐妙用而藥物火候已在其中乃參同契全文¶
　之總結也蓋金丹妙用全在爐鼎識得爐鼎方可採取藥物¶
　識得藥物方可用火烹煉三者本同條而共貫前兩篇中各¶
<pb:CK-KZ_JY139_03p070a>¶
　分御政養性伏食隱藏三者在内然文義散布尙未歸一故¶
　魏公特作此歌以束之¶

圓三五寸一分口四八兩寸脣長尺二厚薄均¶
　此節顯鼎爐之法象也鼎爐之用有二以金丹言之離之匡¶
　廓爲懸胎鼎坎之匡廓爲偃月爐中宫神室乃是人位此小¶
　鼎爐之法象也以還丹言之乾位居上爲鼎所以結丹坤位¶
　居下爲爐所以產藥中宫黃庭乃是人位此大鼎爐之法象¶
　也大約各有上中下三層以應天地人三才鼎爐旣立兩儀¶
　四象五行八卦以至十二辰二十八宿周天三百六十五度¶
　無不出其中矣爐鼎旣取法乾坤圓以象天方以象地圓以¶
<pb:CK-KZ_JY139_03p070b>¶
　象天圓陀之義也圓者徑一而圍三本之河圖河圖周圍無¶
　四隅東三南二合成一五北一西四合成一五中央戊巳自¶
　成一五合之而三五始圓三五環繞同歸中央中央虛位不¶
　過徑寸是天心所居之室卽在此徑寸中分出一乾一坤邵¶
　子所謂天向一中分造化也故曰圓三五寸一分方以象地¶
　方寸之義也方者徑一而圍四本之洛書洛書有四正四隅¶
　東南西北爲四正東南西南東北西北爲四隅四正卽四象¶
　也四正兼四隅卽八卦也子午中分南北卽兩儀也方寸中¶
　開竅處有口之象上下兩釡分界處有脣之象四象八卦環¶
　布四周應造化之四時八節乾上坤下平分兩儀應造化之¶
<pb:CK-KZ_JY139_03p071a>¶
　南北二極卽一中之所分出也故曰口四八兩寸脣兩儀旣¶
　分從子到已爲六陽應造化之春夏是爲進火之候從午訖¶
　亥爲六陰應造化之秋冬是爲退火之候一嵗之候卽一月¶
　之候一月之候卽一日之候剛柔不偏寒暑合節卽上篇所¶
　云周旋十二節節盡更須親也故曰長尺二厚薄均爐鼎之¶
　用遠取諸造化近取諸吾身俱屬自然法象一切旁門不知¶
　竅妙妄想于身外覓取爐鼎不啻萬里崖山矣¶

腹齊三坐垂温陰在上陽下奔首尾武中間文始七十終三旬¶
二百六善調勻¶
　此節言爐中藥生之時當調停火候也方寸中間一竅空洞¶
<pb:CK-KZ_JY139_03p071b>¶
　無涯有腹之象水火二炁一齊會到中宫便是三家相見當¶
　其交會之時但坐守中黃勿忘勿助俟神明之自來直待水¶
　火二炁調奱得中方覺温然眞種自然生育矣故曰腹齊三¶
　坐垂温離火本在上然離中眞水恒欲流下而歸戊坎水本¶
　在下然坎中眞火恒欲奔上而就已全賴中間眞土爲之調¶
　停故曰陰在上陽下奔此言水火旣濟大藥將產之候藥在¶
　爐中全仗火煅然火候有武有文武火主烹煉文火主沐浴¶
　二用天淵逈別子時爲陰之尾陽之首宜進火而退水午時¶
　爲陽之尾陰之首宜進水而退火俱用武火惟中間卯酉二¶
　時當沐浴之會獨用文火一首一尾平分坎離調和兩家不¶
<pb:CK-KZ_JY139_03p072a>¶
　離中間眞土故曰首尾武中間文冬至一陽初動實爲六陽¶
　之始靜極生動有七日來復之象故曰始七十夏至一陰初¶
　靜馴致六陰之終動極歸靜有自朔訖晦一周之象故曰終¶
　三旬始須野戰終則守城俱是武火用事卽所謂首尾武也¶
　三百六十日實應周天之度七十三旬首尾除去百日其餘¶
　二百六十日以二百日中分陰陽一子一午應冬夏二至併¶
　一首一尾合成三百日恰當十月胎圓之期中間尙餘六十¶
　日恰當卯酉兩月一卯一酉應春秋二分是爲沐浴之候故¶
　曰二百六善調勻調勻者不寒不暑温温然調和得中卽所¶
　謂中間文也要知武火烹鍊在一南一北之交入文火沐浴¶
<pb:CK-KZ_JY139_03p072b>¶
　全在中宫内守念不可起意不可散火候妙訣只在片刻中¶
　紫陽眞人云火候不用時冬至不在子及其沐浴法卯酉特¶
　虛比此之謂也¶

陰火白黃芽鉛兩七聚輔翼人瞻理腦定升玄子處中得安存¶
來去遊不出門漸成大情性純𨚫歸一還本原¶
　此節言金丹初結爐中温養之功也離中眞汞是爲陰火卻¶
　從乾金匡廓中化出白中有黑之象也故曰陰火白坎中眞¶
　鉛是爲黃芽卻從坤土胞胎中迸出鉛中産金之象也故曰¶
　黃芽鉛七者火之成數離中流珠旣稱陰火坎中黃芽便稱¶
　陽火兩火會聚含育神室中眞人若輔弼羽翼然故曰兩七¶
<pb:CK-KZ_JY139_03p073a>¶
　聚輔翼人大藥初生産在坤爐及其時至機動卻須上升乾¶
　鼎乾鼎在天谷腦戸中爲百胍總會之竅丹經所謂若要不¶
　老還精補腦是也藥生之時須用眞意以採之徘徊上視送¶
　之以神令其直升天谷故曰瞻理腦定升玄眞種旣升天谷¶
　旋降黃庭具體而微狀若赤子安處黃庭之中優游自在一¶
　得永得故曰子處中得安存赤子安處鼎中環匝關閉本無¶
　去來亦無出入卽使出入亦不離元牝之門故曰來去遊不¶
　出門其初只一黍之珠温養旣足漸漸從微至著充滿長大¶
　情返爲性純粹以精故曰漸成大情性純此點眞種原從太¶
　極中來自一分爲二遂成兩物二分爲三遂成三家又分而¶
<pb:CK-KZ_JY139_03p073b>¶
　爲四象五行八卦九宫之類此降本流末順而生物之道也¶
　今者兩物交併會三爲一以至四象五行八卦九宫之類無¶
　不復歸于一此反本還原逆則成丹之道也故曰卻歸一還¶
　本原此一字可以貫通三教太上云得其一萬事畢黃庭經¶
　云五行相推返歸一以至孔子所謂一以貫之釋迦所謂萬¶
　法歸一總是這個此段俱是守中抱一深根固蒂宗旨蓋謂¶
　鼎中有寶便不可闕此一段温養工夫¶

善愛敬如君臣至一周甚辛勤密防護莫迷昏途路遠復幽玄¶
若達此會乾坤刀圭沾淨魄魂得長生居仙村¶
　此節言防危慮險之功也先天祖炁爲君後天精炁爲臣鼎¶
<pb:CK-KZ_JY139_03p074a>¶
　中旣得先天一炁卻籍後天精炁乳哺而環衛之譬之臣旣¶
　敬君君亦愛臣君臣之間相得無間故曰善愛敬如君臣丹¶
　道以九轉功完爲一週十月結胎三年乳哺其間運用抽添¶
　纎毫不可怠玩故曰至一周甚辛勤元神旣存丹扄當以眞¶
　意守之密密隄防護持須臾不可離若眞意一離本地恐有¶
　昏迷走失之患故曰密防護莫迷昏元神不疾而速不行而¶
　至上天入地只在頃刻間𨚫又杳冥恍惚無迹可求故曰途¶
　路遠復幽元丹道有兩般作用以金丹而言坎離一交眞種¶
　便得若以還丹而言必須煉精化炁煉炁化神重安爐鼎再¶
　造乾坤向上更有事在故曰若達此會乾坤一黍之藥號爲¶
<pb:CK-KZ_JY139_03p074b>¶
　刀圭刀圭纔沾入口陰魄盡消陽魂亦冥故曰刀圭沾淨魄¶
　魂卽上篇所謂體死忘魄魂刀圭最爲神也魂魄旣淨我之¶
　元性卓然獨存不隨劫火飄蕩形寄塵埃之中神居太虛之¶
　境矣故曰得長生居仙村此段俱言防護愼密之意與前段¶
　温養工夫聯如貫珠¶

樂道者尋其根審五行定銖分諦思之不須論深藏守莫傳文¶
御白鶴駕龍鱗遊太虛謁仙君錄天圖號眞人¶
　此節言脫胎神化之騐也道有其根只在抱一老子所謂歸¶
　根復命是也世人一切在枝葉上搜求離根愈甚去道轉遥¶
　故曰樂道者尋其根造化之妙不出五行五行有順有逆順¶
<pb:CK-KZ_JY139_03p075a>¶
　則成凡世間之造化也逆則成聖出世之造化也然五行顚¶
　倒之旨最爲元奥若銖兩分數一錯定不結丹故曰審五行¶
　定銖分丹道之秘全在火候從上聖師必須心心密印學道¶
　之士但可心存不得形之于口但可默契不得著之于文故¶
　日諦思之不須論深藏守莫傳文火候巳足聖胎巳圓脫胎¶
　棄殻之時或駕白鶴或乘火龍翱翔太虛之表覲禮三境至¶
　尊從此膺籙受圖位證大羅天仙而有眞人之號矣雖然此¶
　非外象實内景也龍鶴卽自巳元炁太虛卽自巳元竅仙君¶
　卽自已元神天圖卽浩劫以來混洞赤文眞人卽未生以前¶
　本來面目金剛經云凡所有相皆是虛妄若見諸相非相卽¶
<pb:CK-KZ_JY139_03p075b>¶
　見如來釋教所謂如來卽吾道所謂眞人也學道之士但識¶
　取眞人面目一切名象俱可存而不論矣然眞人之義有二¶
　在凡夫分上謂之法身人人具足在聖人分上謂之報身惟¶
　證乃知究竟聖人所證之報身卽凡夫具足之法身也雖則¶
　人人具足只因不肯直下承當遂致浪死虛生輪轉六道豈¶
　得委咎于造物乎¶

　此章雖陳鼎爐妙用而藥物火候全具其中乃金丹三要總¶
　結也然必合下章觀之方盡三相類之妙¶

*** 　火候全功章第三十三¶

法象莫大乎天地兮玄溝數萬里河鼓臨星紀兮人民皆驚駭¶
<pb:CK-KZ_JY139_03p076a>¶
晷影妄前卻兮九年被凶咎皇上覽視之兮王者退自改關鍵¶
有低昂兮害氣遂奔走江淮之枯竭兮水流注於海天地之雌¶
雄兮徘徊子與午寅申陰陽祖兮出入復終始循斗而招揺兮¶
執衡定元紀升熬於甑山兮炎火張設下白虎倡導前兮蒼液¶
和於後朱雀翺翔戲兮飛揚色五采遭遇網羅施兮壓之不得¶
舉嗷嗷聲甚悲兮嬰兒之慕母顚倒就湯鑊兮摧折傷毛羽漏¶
刻未過半兮龍鱗狎鬣起五色象炫燿兮變化無常主潏潏鼎¶
沸馳兮暴湧不休止接連重疊累兮犬牙相錯距形似仲冬水¶
兮闌千吐鍾乳崔巍而雜厠兮交積相支拄陰陽得其配兮淡¶
泊而相守青龍處房六兮春華震東卯白虎在昴七兮秋芒兌¶
<pb:CK-KZ_JY139_03p076b>¶
西酉朱雀在張二兮正陽離南午三者俱來朝兮家屬爲親侣¶
本之但二物兮末乃爲三五三五併爲一兮都集歸一所治之¶
如上科兮日數亦取甫先白而後黃兮赤色達表裏名曰第一¶
鼎兮食如大黍米自然之所爲兮非有邪僞道山澤氣相蒸兮¶
興雲而爲雨泥竭遂成塵兮火滅化爲土若蘗染爲黃兮似藍¶
成綠組皮革煮成膠兮麯蘗化爲酒同類易施功兮非種難爲¶
巧惟斯之妙術兮審諦不誑語傳與億世後兮昭然自可攷煥¶
若星經漢兮昺如水宗海思之務令熟兮反覆視上下千周燦¶
彬彬兮萬遍將可覩神明忽告人兮心靈乍自悟探端索其緒¶
兮必得其門戸天道無適莫兮常傳于賢者(此章世本誤在圓三五之前失其次¶
<pb:CK-KZ_JY139_03p077a>¶
序今特正之)¶
　此章以周天法象喻火候之全功雖云火候而爐鼎藥物悉¶
　具其中乃參同契全書之亂辭也蓋此書前二篇中御政養¶
　性伏食各分三段寓爐鼎藥物火候在内但恐文義散見迭¶
　出終病於未圓故魏公作圓三五章以束之然圓三五章中¶
　多說金丹作用溫養保聚之功其於還丹作用交姤煅煉之¶
　象尙未悉備故緊接此章以足其意¶

法象莫大乎天地兮玄溝數萬里河鼓臨星紀兮人民皆驚駭¶
晷影妄前卻兮九年被凶咎皇上覽視之兮王者退自改關鍵¶
有低昴兮害氣遂奔走江淮之枯竭兮水流注於海¶
<pb:CK-KZ_JY139_03p077b>¶
　此節言火候之功效法天地不可不戒愼也前章敷陳爐鼎¶
　法象旣以乾鼎法天坤爐象地可見人身全具一天地天地¶
　卽我一大爐鼎也其中造化之妙無不合同天之極上處距¶
　地之極下處八萬四千里天中河漢爲元溝起自丑寅尾箕¶
　之間直至午未星栁之分界斷天盤不知其幾萬里以吾身¶
　擬之天關地軸相去亦八萬四千里中間卽是元溝界斷上¶
　下有金木間隔之象故曰法象莫大乎天地兮元溝數萬里¶
　河鼓共三星中爲大將軍左爲左將軍右爲右將軍有芒角¶
　主軍鼓聲音在牛宿之北正枕天河星紀是十二辰中丑位¶
　卽河漢所經也河鼓本非丑分之星今越次臨于星紀則是¶
<pb:CK-KZ_JY139_03p078a>¶
　河漢之内星宿錯亂水害將興未免可驚可駭吾身子丑之¶
　交正當陽火發生之地若時未到而妄動則周身精氣奔馳¶
　百脈俱亂豈非人民驚駭之象乎故曰河鼓臨星紀兮人民¶
　皆驚駭晷影本屬日影此借言天星進退之度在身中則進¶
　火退火漏刻也進火爲前退火爲卻不當前而妄前不當卻¶
　而妄卻非太過卽不及卽如二至二分不應漏刻而召水旱¶
　之災矣據上文河鼓臨星紀是進火失度以致水災堯有九¶
　年之水故曰晷影妄前卻兮九年被凶咎九年正應九轉法¶
　象進火失度一轉旣差九轉俱失豈非莫大凶咎乎皇上指¶
　上帝王者指人主覽視之者昭視其戒于人主蓋以天變相¶
<pb:CK-KZ_JY139_03p078b>¶
　儆卽上文所謂凶咎也退自改者改其前卻之失而進退合¶
　度也蓋皇上喻先天之性王者喻後天之心其體則一其用¶
　則二蓋性主無爲寂然不動安處神室心主有作感而卽通¶
　斡運天經如此則火候之進退罔不中節矣故曰皇上覽視¶
　之兮王者退自改天道關鍵全在南北二極北極出地三十¶
　六度南極入地三十六度一低一昂之象周天璇璣晝夜不¶
　停南北二極雖主運旋而常不離其所是以經緯順序害氣¶
　不生吾身天關地軸一低一昂正應南北二極運火之時須¶
　要關鍵牢密是爲天關在手地軸形心到此周身陰氣自然¶
　剝落無餘矣故曰關鍵有低昂兮害氣遂奔走天一生水瀰¶
<pb:CK-KZ_JY139_03p079a>¶
　漫大地賴有巨海爲之歸宿方免泛濫之災凡人一身内外¶
　莫非陰滓卽眾水所流注也崑崙之巓有元海焉爲眾水之¶
　所朝宗惟南北二極關鍵旣密促百脉以歸元自然炁歸元¶
　海若江淮之朝宗於海而不至泛濫矣故曰江淮之枯竭兮¶
　水流注於海此段首以天上元溝喻爐鼎之法象繼以天星¶
　行度喻火候之凖則失度則召洪水之災得宜則獲歸元之¶
　慶一得一失火候於是可凖乃通章挈領處¶

天地之雌雄兮徘徊子與午寅申陰陽祖兮出入復終始循斗¶
而招揺兮執衡定元紀¶
　此節言坎離交姤配合之法象也子爲六陽之首應乎冬至¶
<pb:CK-KZ_JY139_03p079b>¶
　午爲六陰之首應乎夏至子午二候一陰一陽南北互爲綱¶
　紀正水火交會之地日月到此必徘徊而不遽進退所以太¶
　陽當中天古人謂之停午卽徘徊之意也丹道水火升降只¶
　在子午二侯坎中眞火上升一陽初復陽炁尙微宜閉關以¶
　養潛龍之萌離中眞水下降一陰來姤陰炁初萌宜係柅以¶
　防履霜之漸造化之妙全在午後子前亦當以真意徘徊其¶
　間故曰天地之雌雄兮徘徊子與午陽火雖胎在子到寅方¶
　生陰水雖胎在午到申方生太陽得火之精故出于寅而没¶
　於申太陰得水之精故出於申而没於寅可見寅申是陰陽¶
　之祖鄕造化出入之門戸也丹道亦然坎中一陽雖復于子¶
<pb:CK-KZ_JY139_03p080a>¶
　直到寅位眞火纔得出地離中一陰雖姤於午直到申位眞¶
　水纔得長生一出一入終而復始方見眞陰眞陽同出異名¶
　之宗祖故曰寅申陰陽祖兮出入復終始招揺一星在梗河¶
　之北有芒角芒角一動便主兵革北斗第五星名衡卽斗柄¶
　也主布政天中臨制四方或指子午或指寅申以定木金水¶
　火之位以分春秋冬夏之時招揺本欲妄動惟循斗杓而動¶
　則動必應時不失其紀丹道法天全仗天心斡運斗柄推遷¶
　天心居北極之中兀然不動惟視斗杓所指斗杓指於子午¶
　則水火爲之徘徊指于寅申則金木於是交并亦猶招揺之¶
　循斗而動以定周天之綱紀也故曰循斗而招揺兮執衡定¶
<pb:CK-KZ_JY139_03p080b>¶
　元紀此段言水火之所以交金木之所以并全仗斗柄斡旋¶
　蓋坎離交姤之初功也坎離配合眞種乃生至一陽初動斗¶
　柄建子然後可加烹鍊之功矣¶

升熬於甑山兮炎火張設下白虎倡導前兮蒼液和于後朱雀¶
翺翔戲兮飛揚色五采遭遇羅網施兮壓之不得舉嗷嗷聲甚¶
悲兮嬰兒之慕母顚倒就湯鑊兮推折傷毛羽漏刻未過半兮¶
龍鱗狎鬣起五色象炫燿兮變化無常主潏潏鼎沸馳兮暴湧¶
不休止接連重疊累兮犬牙相錯距形似仲冬氷兮闌千吐鍾¶
乳崔巍而雜厠兮交積相支拄陰陽得其配兮淡泊而相守¶
　此節言乾坤交姤煅煉之法象也前面坎離交姤眞種已生¶
<pb:CK-KZ_JY139_03p081a>¶
　再加配合之功金丹大藥養在坤爐中故謂之熬卽上篇所¶
　謂熬樞也爐中温養已足一陽初動正子時到急發火以應¶
　之必須猛烹極煉加以吸䑛撮閉之功逼出爐中金液令之¶
　上升趂此火力駕動河車自尾閭穴逆流上崑崙頂有升熬¶
　甑山之象翠虛篇云子時氣到尾閭關夾脊河車透甑山此¶
　之謂也故曰升熬於甑山兮炎火張設下西方金精爲白虎¶
　東方木液爲蒼龍龍陽主倡虎陰主和今者虎轉在前作倡¶
　龍轉在後作和此皆五行逆旋陰陽顚倒之象故曰白虎倡¶
　導前兮蒼液和於後此乃大交時塞兌閉戸吹音吸神作用¶
　與前面坎離交姤逈別細辨之朱雀是南方火精位鎭離宫¶
<pb:CK-KZ_JY139_03p081b>¶
　卽上文所云炎火也其性飛揚不定一遇前塵幻色相感卽¶
　翺翔而去不可控制故曰朱雀翺翔戲兮飛揚色五采朱雀¶
　本性極其飛揚飄舉一切不能制之惟一見北方元武方纔¶
　束手受制乾坤交姤之時火從下升水從上降元武擒定朱¶
　雀互相鈐束抵死不放如遭羅網壓住不能舉翼矣故曰遭¶
　遇羅網施兮壓之不得舉火本炎上之物一時被水壓住其¶
　性情急欲升騰有如失母嬰兒悲鳴哀慕其聲嗷嗷故曰嗷¶
　嗸聲甚悲兮嬰兒之慕母火騰水降主賓顚倒朱雀之與元¶
　武相吞相㗖一時閉在鼎中無由復出譬若毛羽摧折永不¶
　復飛揚矣故曰顚倒就湯鑊兮摧折傷毛羽水火旣相擒制¶
<pb:CK-KZ_JY139_03p082a>¶
　龍虎亦必降伏金木水火四象攢聚鼎中固濟不泄只消片¶
　刻之間結而成丹鼎中旣備五行之氣變化自生如神龍行¶
　空鱗動鬣揚五色炫燿變化之象不可名狀故曰漏刻未過¶
　半兮龍鱗狎鬣起五色象炫燿兮變化無常主當其升熬于¶
　鼎之際龍爭虎鬬撼動乾坤霎時金晶貫頂銀浪滔天若甑¶
　中蒸飯將熟鼎内之水百沸不休滂沱四湧故曰潏潏鼎沸¶
　馳兮暴湧不休止正當沸馳不止再加火力以足之接連重¶
　疊相繼薰蒸直到火足氣圓鼎中眞炁自然絪緼充滿若犬¶
　牙之相錯矣故曰接連重疊累兮犬牙相錯距交姤旣畢金¶
　鼎湯温玉鑪火散一點落于黃庭先液而後凝漸凝漸結凝¶
<pb:CK-KZ_JY139_03p082b>¶
　而至堅有如仲冬之氷又如闌干石中迸出鍾乳故曰形似¶
　仲冬氷兮闌干吐鍾乳鼎中眞液一炁循環輕淸者凝於泥¶
　丸重濁者歸於炁穴有崔巍雜厠之象眞種旣凝無質生質¶
　有交積支拄之象故曰崔巍而雜厠兮交積相支拄以上俱¶
　一時得藥成丹法象蓋因乾坤大交之時眞陰眞陽匹配無¶
　差故有如上之證騐也從此罷戰守城全用文火勿忘勿助¶
　靜守中黃所謂送歸土釡牢封固是也故曰陰陽得其配兮¶
　淡泊而相守此段是乾坤交姤一時事前面言煅煉之法中¶
　間言結聚之象末了言温養之功乃是通章關鍵處¶

靑龍處房六兮春華震東卯白虎在昂七兮秋芒兌西酉朱雀¶
<pb:CK-KZ_JY139_03p083a>¶
在張二兮正陽離南午三者俱來朝兮家屬爲親侣本之但二¶
物兮末乃爲三五三五並爲一兮都集歸一所治之如上科兮¶
日數亦取甫先白而後黃兮赤色達表裏名曰第一鼎兮食如¶
大黍米¶
　此節言四象五行併而歸一乃結丹之法象也前面大交之¶
　時靑龍白虎朱雀三家俱顚倒逆旋此則復還其本位矣靑¶
　龍本位在東東方房宿屬木數應八而云房六者蓋六爲水¶
　之成數木生在亥木液原從坎水中流出卽入藥鏡所云鉛¶
　龍也東方之龍于時爲春于卦爲震於辰爲卯木旺在卯草¶
　木發而爲華故曰靑龍處房六兮春華震東卯白虎本位在¶
<pb:CK-KZ_JY139_03p083b>¶
　西西方昴宿屬金數應九而云昴七者蓋七爲火之成數金¶
　生在已金精原從離火中煅出卽入藥鏡所謂汞虎也西方¶
　之虎于時爲秋於卦爲兌於辰爲酉金旺在酉糓實結而生¶
　芒故曰白虎在昴七兮秋芒兌西酉朱雀正位在南南方張¶
　宿屬火二卽火之生數也南方朱雀于時爲夏於卦爲離于¶
　辰爲午火旺在午能燔木而鎔金故曰朱雀在張二兮正陽¶
　離南午交會之時一東一西一南俱來朝拱天心北極三家¶
　會成一家異骨成親忻樂太平故曰三者俱來朝兮家屬爲¶
　親侣此處木金火三象正與前段相應前後俱不及元武者¶
　蓋元武本位在北上直斗樞三者旣朝拱北極則元武在其¶
<pb:CK-KZ_JY139_03p084a>¶
　中矣卽中篇九還七返八歸六居之意也本是眞陰眞陽相¶
　配然一龍一虎并南方之火便成三家木與火爲侣金與水¶
　爲朋併中央之土便成五行究其根株只是兩物化出枝條¶
　乃爲三家爲五行合成三五十五之數故曰本之但二物兮¶
　末乃爲三五其初自本而之末原從一個根株上化出一分¶
　爲二二分爲三三分爲五是爲常道之順其究自末而返本¶
　還從一個根株收來五返爲三三返爲二二返爲一是爲丹¶
　道之逆故曰三五并爲一兮都集歸一所併爲一者一是先¶
　天一炁指眞種也歸一所者所是中央正位指黃庭也三五¶
　爲一乃是從上聖師心心相印如科條之不可違依此修治¶
<pb:CK-KZ_JY139_03p084b>¶
　决定成丹但非一日之功日積月累方得成就仍取第一轉¶
　時最初一點眞種爲根基故曰治之如上科兮日數亦取甫¶
　日數者三載伏食之功甫者始也指第一轉起手處丹之初¶
　結本是乾金更加種在乾宫其色純白及至落到黃庭送歸¶
　土釡以坤母之氣含育之漸漸變成黃色徹始徹終取南方¶
　離火煅煉而成其色赫然而赤乃稱還丹故曰先白而後黃¶
　兮赤色達表裏丹以一轉應一鼎九鼎應九轉然一轉之中¶
　卽具九轉故九鼎之功全在第一鼎乾坤交姤之後加以沐¶
　浴温養鼎中黍珠自結矣度人經云元始懸一寶珠大如黍¶
　米在空元之中天人仰看惟見勃勃從珠口中入卽此旨也¶
<pb:CK-KZ_JY139_03p085a>¶
　故曰名曰第一鼎兮食如大黍米此段言四象五行併而歸¶
　一乃結丹之證驗¶

自然之所爲兮非有邪僞道山澤氣相蒸兮興雲而爲雨泥竭¶
遂成塵兮火滅化爲土若蘗染爲黃兮似藍成綠組皮革煮成¶
膠兮麯蘗化爲酒同類易施功兮非種難爲巧¶
　此節言還丹成功本出自然之道也如上交姤結丹一切作¶
　用總是眞陰眞陽自相匹配以返我先天虛無一炁耳雖云¶
　有作實則無爲俱出天機自然非若旁門小術搬運採補種¶
　種揑怪以欺世而惑眾卽太上所謂道法自然也故曰自然¶
　之所爲兮非有邪僞道丹道自然之妙與造化人事無不合¶
<pb:CK-KZ_JY139_03p085b>¶
　符二氣交感薰蒸化成眞液猶之山澤通氣自然蒸而爲雲¶
　洽而爲雨故曰山澤炁相蒸兮興雲而爲雨泥性重滯似與¶
　塵非類及乎暴乾枯竭自然化而爲塵矣火性飛揚似與土¶
　非類及乎烟消熖冷自然化而爲土矣至如蘗色本黃染采¶
　自然成黃藍色本綠染組自然成綠皮革者膠之所自出自¶
　然煮而成膠麯蘖者酒之所藏自然釀而成酒此皆係同類¶
　之物各歸其元故功化自然不犯纎毫造作還丹亦然坎中¶
　眞火本出於乾其性恒欲上歸于乾離中眞水本出于坤其¶
　性恒欲下歸于坤且龍吟則雲自起虎嘯則風自生二氣相¶
　感各從其類安得不靈所謂欲作伏食仙宜以同類者豈孤¶
<pb:CK-KZ_JY139_03p086a>¶
　陰寡陽一切非類者可比哉故曰同類易施功兮非種難爲¶
　巧此段言丹道成功之由只在自然二字其自然之妙又只¶
　在同類二字惟眞種本來同類故交感出于自然不可不知¶

惟斯之妙術兮審諦不誑語傳與億世後兮昭然自可攷煥若¶
星經漢兮昺如水宗海思之務令熟兮反覆視上下千周燦彬¶
彬兮萬遍將可覩神明忽告人兮心靈乍可悟探端索其緒兮¶
必得其門戸天道無適莫兮常傳于賢者¶
　此節乃通章之結尾也言此同類相求自然交感之妙道係¶
　從上聖師心印潛行密證並無一字虛設故曰惟斯之妙術¶
　兮審諦不誑語大道無古今無前後千百世以上千百世以¶
<pb:CK-KZ_JY139_03p086b>¶
　下此心此理無不合同讀其書卽如親見其人故曰傳與億¶
　世後兮昭然自可𢎿火候之秘備載此書在天應星如眾星¶
　之經厯河漢在地應潮如眾水之朝宗大海毫髮不差涓滴¶
　無漏故曰煥若星經漢兮昺如水宗海此兩句又與上文河¶
　鼓星紀江淮注海等句遥應篇中火候學者不但口誦須要¶
　心惟不但心惟須要身體身中陽火陰符時時周流反覆刻¶
　刻升降上下惟不視以目而視以神斯得之矣故曰思之務¶
　令熟兮反覆視上下上下反覆循環不停始于一周究竟直¶
　到千周始于一遍究竟直到萬遍所謂常轉如是經千百億¶
　卷非但一卷兩卷是也故曰千周燦彬彬兮萬遍將可覩管¶
<pb:CK-KZ_JY139_03p087a>¶
　子曰思之思之又重思之思之不得鬼神將通之尋常參究¶
　之功皆當如是矧此火[言"巳]靈文不視以目而視以神乎千周¶
　萬遍之餘心靈忽爾開悟慧性自然朗徹世出世間之事無¶
　不洞明若鬼神之來告矣故曰神明忽告人兮心靈乍自悟¶
　金丹大道有端有緖有門有戸眞陰眞陽同類相感此其端¶
　緖也坎離會而産藥乾坤交而結丹一内一外兩般作用此¶
　其門戸也後學能探之索之端緒旣得庶可以窺大道之門¶
　戸矣故曰探端索其緖兮必得其門戸此處門戸二字正與¶
　第一章乾坤者易之門戸首尾相應此事本人人俱足箇箇¶
　圓成然大道萬劫一傳必須擇人而授遇人不傳有閉天道¶
<pb:CK-KZ_JY139_03p087b>¶
　之愆傳非其人又有泄天寶之譴必也忠孝淨明仁慈剛直¶
　之士更能割捨世間恩愛擺脫一切塵勞纔承當得此道起¶
　所謂有聖賢之心方可行神仙之事也故曰天道無適莫兮¶
　常傳於賢者仙翁旣備述火候之要篇中丁甯反覆惓惓於¶
　擇人而授乃見至廣至愼之心矣¶

　此章雖述火候法象實所以結括全書蓋前章是全書總結¶
　此則其亂辭也二章首尾相足御政養性伏食三家要旨悉¶
　在其中塞段可以印證正所謂三相類也明眼者自當知之¶

*** 　　三道由一章第三十四¶

參同契者敷陳梗概不能純一泛濫而說纎微未備闕略髣髴¶
<pb:CK-KZ_JY139_03p088a>¶
今更撰錄補寒遺脫潤色幽深鈎援相逮旨意等齊所趨不悖¶
故復作此命三相類則大易之性情盡矣¶

大易情性各如其度黃老用究較而可御爐火之事眞有所據¶
三道由一俱出徑路枝莖花葉果實垂布正在根株不失其素¶
誠心所言審而不誤¶
　此章言御政養性伏食三者殊途同歸本出一道也¶

參同契者敷陳梗概不能純一泛濫而說纎微未備闕略髣髴¶
今更撰錄補塞遺脫潤色幽深鈎援相逮旨意等齊所趨不悖¶
故復作此命三相類則大易之性情盡矣¶
　此言三道由一之原委也參同契一書原本河洛敷陳羲象¶
<pb:CK-KZ_JY139_03p088b>¶
　蓋示人以先天心易也然必本黃老宗旨假爐火法象三家¶
　相參同歸於一方契盡性至命之大道但前兩篇于一道中¶
　鑿然分出三家未免文義參差綱宗隱覆所以復作下篇特¶
　發相類之意卽爐鼎妙用火候全功兩章巳通其條貫矣三¶
　道由一之旨尙未剖露魏公復言參同契中前兩篇正文不¶
　過敷陳梗概未能純一且多泛濫之辭而纎微旨趣往往闕¶
　略未備此補塞遺脫之章所以不能已於撰錄也故於前面¶
　正文中幽深者潤色之散布者鈎援之庶乎三家宗旨歸於¶
　一而趨向不至於悖謬耳然則御政也養性也伏食也總括¶
　之則曰三相類一言以蔽之則曰大易性情而巳蓋日月爲¶
<pb:CK-KZ_JY139_03p089a>¶
　易只是坎離二物一陰一陽一性一情究不過身心兩字更¶
　能以中黃眞意和合身心兩者歸中便足冐天下之道黃老¶
　之所養養此而已爐火之所煉煉此而已此其所以爲三相¶
　類也此三相類之所以爲參同契也觀爐鼎章中但言爐鼎¶
　而藥物火候已自畢舉火候章中但言火候而藥物爐鼎亦¶
　復全該卽知三相類之大旨矣¶

大易情性各如其度黃老用究較而可御爐火之事眞有所據¶
三道由一俱出徑路枝莖花葉果實垂布正在根株不失其素¶
誠心所言審而不誤¶
　此節正言三道之歸于一也世人但見參同契中篇分三段¶
<pb:CK-KZ_JY139_03p089b>¶
　界開御政養性伏食便以爲眞有此三家說到大易便認作¶
　常道陰陽流入採補說到養性𨚫認做肉團身心泥定存守¶
　說到爐火又認做伏砂乾汞流入燒煉三家相執各不相通¶
　眞是萬古長夜一部參同契沉埋九地不見天日者千四五¶
　百年矣天不愛道今爲剖而明之所謂大易情性正指坎離¶
　二物也日月爲易眞精互藏情性二字卽一金一木也一水¶
　一火也一魂一魄也一龍一虎也一男一女也其實則一身¶
　一心也身心兩者天然配合打成一片豈非金丹之藥物乎¶
　故曰大易情性各如其度所云黃老養性似言黃帝老子淸¶
　淨無爲之旨不知頭有九宫黃庭在中爲中央黃老君之所¶
<pb:CK-KZ_JY139_03p090a>¶
　居黃庭經云中部老君治明堂是也黃庭卽係中黃正位或¶
　名神德居或名道舍爐或名大淵或名規中大約是先天祖¶
　竅識得祖竅元神方有所歸便知養性之用其用全賴眞意¶
　得此眞意和合身心把柄在手豈非金丹之爐鼎乎故曰黃¶
　老用究較而可御至於爐火之事假外象以喻内功也藥物¶
　旣入爐中卽當用火煅煉或配之爲龍虎或配之爲汞鉛或¶
　配之爲流珠金華黃芽姹女種種異名仍是身心兩物以兩¶
　物相制而言謂之伏以兩物交併而言謂之食仍是以眞意¶
　和合身心耳一伏一食乃成金丹爐火之事其理確然可據¶
　豈非金丹之火候乎故曰爐火之事眞有所據有藥物不可¶
<pb:CK-KZ_JY139_03p090b>¶
　無鼎爐有鼎爐不可無火候三者木同條共貫舉其一卽三¶
　者全具雖分三段其用未嘗不合要知篇中所舉藥物種種¶
　異名卽一物也爐鼎種種異名卽一處也火候種種異名卽¶
　一時也若明此一物方知蠢動含靈總是一物若明此一處¶
　方知山河大地總在一處若明此一時方知元會運世只此¶
　一時蓋一物卽一處一處卽一時一時卽一物也此之謂會¶
　三歸一此之謂得其一萬事畢故曰三道由一俱出徑路本¶
　來原是一道析之卻成三條譬如草木之類至春而抽莖發¶
　枝至夏而開花布葉至秋而結果成實究其發生之源只在¶
　一點根株直到窮冬之際剝落歸根方顯碩果生生之妙故¶
<pb:CK-KZ_JY139_03p091a>¶
　曰枝莖華葉果實垂布正在根株不失其素素卽太素之素¶
　返本還原之意也夫由一道發爲三條有枝莖花果之象卽¶
　所謂露見枝條也由三條復歸一道有正在根株之象卽所¶
　謂隱藏本根也前兩篇各分三段雖似枝條然根株之一未¶
　嘗不貫其中但言者旣出一片誠心讀者必須再三詳審直¶
　到萬遍千周神明忽告方知三道之果出于一庶不爲旁門¶
　所賺誤耳故曰誠心所言審而不誤此章是三相類之關鍵¶
　處魏公恐人錯認一道爲三條又恐人錯認三條不是一道¶
　特爲指出直截根源歸重正在根株二句究竟根株是何物¶
　一陽初動見天地心造化之妙具在其中此三道之所以殊¶
<pb:CK-KZ_JY139_03p091b>¶
　途同歸而參同契之一言可蔽者也故𦂳接象彼仲冬節章¶
　按世本此章有五相類圖牽合河圖五位相得而各有合起¶
　於彭曉諸家因之牢不可破細推魏公此章本旨明明說御¶
　政養性伏食三道由一乃三相類非五相類也蓋東三南二¶
　合成一家北一西四合成一家中央五十自成一家舉三相¶
　類則五位相得有合之妙巳在其中矣何必添蛇足乎矧三¶
　道由一不但貫徹前後數章寔係全書關鍵所在豈更有別¶
　義可攙入乎旦其所謂浮左沉右世金世銀等說一切傅會¶
　流入爐火旁門與全書大義相背之極其於前後血脉尤爲¶
　不貫參校古本並無此圖乃知是彭曉杜撰添入非魏公本¶
<pb:CK-KZ_JY139_03p092a>¶
　文也特削之¶

*** 　　四象歸根章第三十五¶

象彼仲冬節草木皆摧傷佐陽詰商旅人君深自藏象時順節¶
令閉口不用談天道甚浩蕩太元無形容虛寂不可覩匡廓以¶
消亡謬誤失事緖言還自敗傷別序斯四象以曉後生盲¶
　此節言四象混合復歸無極直示人以無上至眞之道也世¶
　人但知後天四象不知有先天四象乾坤坎離便是後天四¶
　象四者混沌復返虛無方是先天四象後天四象有形有名¶
　言之可得而盡也正所謂枝莖華葉也先天四象無形無名¶
　言之所不得而盡也正所謂根株也一部參同契處處發揮¶
<pb:CK-KZ_JY139_03p092b>¶
　乾坤坎離幾於盡言盡意矣魏公恐人登枝亡本故於篇未¶
　特示人以無文之言無象之意從上章正在根株不失其素¶
　來蓋世間一切草木枝莖長於初春花葉敷於盛夏果實結¶
　於正秋三者雖具尙未歸根直到仲冬之時天地閉塞重陰¶
　沍寒所有枝莖花果之類剝落無餘但剩一根株耳在造化¶
　爲藏用之會在吾身卽歸根復命之時也故曰象彼仲冬節¶
　草木皆摧傷一陽初動萬物未生雖動而未離乎靜邵子所¶
　謂一動一靜之間天地人之至妙至妙者也此時一點天地¶
　之心深藏九淵關鍵牢密内者不出外者不入卽至日閉關¶
　商旅不行后不省方之象故曰佐陽詰商旅人君深自藏商¶
<pb:CK-KZ_JY139_03p093a>¶
　旅馳逐喜動喻耳目之發用人君端拱無爲喻眞人之退藏¶
　眞人潛處深淵不出不入一切馳求之念永息而不復起若¶
　商旅之被詰而不敢行矣閉關之象所以應冬至之時雖動¶
　而不離乎靜順其節令之自然也此時但當閉塞其兌抱一¶
　守中豈可犯多言數窮之戒乎故曰象時順節令閉口不用¶
　談金丹大道與天道同其造化天道有元亨利貞循環無端¶
　浩浩淵淵莫可窮究元享主發育爲造化之出機所謂顯諸¶
　仁也利貞主歸藏爲造化之入機所謂藏諸用也當其歸藏¶
　之時上無復色下無復淵迎之無首隨之無尾所謂元冥難¶
　測不可畫圖者也故曰天道甚浩蕩太元無形容天地爲太¶
<pb:CK-KZ_JY139_03p093b>¶
　虛之眞胎日月爲太虛之眞息時當仲冬亥子之交天地媾¶
　精日月撢持日月之眞息藏於天地眞胎中不可見不可聞¶
　璇璣停輪復返混沌此時也無天也無地也無日也無月也¶
　無乾坤門戸也無坎離匡廓消歸一片太虛是爲眞空是爲¶
　妙有是爲羲皇未畫之易是爲老子無名之道是爲上天之¶
　載無聲無臭是爲威音以前本來面目故曰虛寂不可覩匡¶
　廓以消亡夫混沌中之天地卽一乾一坤也混沌中之日月¶
　卽一坎一離也無象之象乃是眞象無言之言乃是至言明¶
　眼者從此參取先天心易直可不設一象不煩一言矣然此¶
　道惟上根利器觸着便會其餘中下之流但知有象之易豈¶
<pb:CK-KZ_JY139_03p094a>¶
　知無象之易乎但知有形有名之乾坤坎離豈知無形無名¶
　之乾坤坎離乎若閉口不談誠恐儱統顢頇以致差別未明¶
　作用未究令後學一切謬誤何所證據若妄生支節又恐頭¶
　上安頭騎驢覓驢令後學一切穿鑿未免反傷其根本故曰¶
　謬誤失時緖言還自敗傷于此反覆思惟不得已而篇分三¶
　段段分各章分別而次序之曰此乾坤門戸也此坎離匡廓¶
　也此乾坤爐鼎也此坎離藥物也此所謂大易性情也會而¶
　通之則黃老之所養亦此乾坤坎離也爐火之所煉亦此乾¶
　坤坎離也無非爲盲夫指路費盡周折若爲明眼者說不煩¶
　種種分別矣故曰別序斯四象以曉後生盲然旣云四象卽¶
<pb:CK-KZ_JY139_03p094b>¶
　非根株矣旣云別序卽是根株之破而爲枝莖花葉矣豈若¶
　混沌忘言之爲至妙至妙哉¶

　此章是參同契中最後丁甯之辭極爲吃𦂳但從來謬誤頗¶
　多不可不辨陳顯微注本移此一節在太陽流珠章子當右¶
　轉午乃東旋之前以下文子午卯酉應四象俞玉吾注本又¶
　移在仲尼讚鴻濛章陽氣索滅藏之下以下文七八九六應¶
　四象殊不知子午卯酉七八九六俱屬後天有形有名之四¶
　象與深藏閉口匡廓消亡之義有何干涉乎陳觀吾注本序¶
　次庶不大差卻又連上大易性情爲一章不知上章明說三¶
　道此章明說四象文雖相承義則迥別豈可混而爲一諸公¶
<pb:CK-KZ_JY139_03p095a>¶
　於文義章句尙未融會敢云得作者之意乎蓋參同契全文¶
　無處不發明四象然四象旣有形有名已落第二義恐後學¶
　採其枝葉忘其根本先天心易幾乎息矣魏公故於絕筆之¶
　餘直指混沌歸根最上一乘之道蓋遡四象而歸兩儀遡兩¶
　儀而歸太極卽太極而返無極也或云太元或云虛寂或云¶
　深藏或云匡廓消亡層見迭出總是發明返本還原未生以¶
　前消息得此消息方知筆未下時原有一部參同契在天地¶
　間乾坤坎離觸處昭布森列開眼卽見閉眼亦未嘗不見傾¶
　耳卽聞塞耳亦未嘗不聞道德經所謂有物混成先天地生¶
　者此也繫辭傳所謂神無方而易無體者此也邵子所謂畫¶
<pb:CK-KZ_JY139_03p095b>¶
　前原有易者此也周子所謂太極本無極者此也不特此也¶
　仲尼一生删定贊修不遺餘力卻云予欲無言天何言哉豈¶
　非言還自敗傷之旨乎釋迦說法四十九年𨚫云並未曾說¶
　一字未了傳衣只傳得一箇拈花公案豈非閉口不用談之¶
　意乎又何疑於參同契乎祖師著書立象本欲曉後生之盲¶
　無奈千四五百年來書雖傳而盲者如故或妄援大易之陰¶
　陽而爲採補或錯認黃老之養性而爲獨修或傅會爐火之¶
　伏食而爲燒煉一盲引眾盲相將入火坑縱遇眞師指點仍¶
　冥然不信哀哉祖師於絶筆之餘惓惓欲結舌忘言蓋逆知¶
　後世之多盲夫矣¶
<pb:CK-KZ_JY139_03p096a>¶

　此參同中末後全提之句也誰肯泄露到此信乎天不愛道¶
　矣讀者請具隻眼庶不空過¶

*** 　　自叙啓後章第三十六¶

鄶國鄙夫幽谷朽生挾懷朴素不樂權榮棲遲僻陋忽略利名¶
執守恬淡希時安甯晏然閒居乃撰斯文歌叙大易三聖遺言¶
察其旨趣一統共論務在順理宣耀精神神化流通四海和平¶
表以爲厯萬世可循序以御政行之不煩引内養性黃老自然¶
含德之厚歸根返元近在我心不離已身抱一毋舍可以長存¶
配以伏食雌雄設陳挺除武都八石棄捐審用成物世俗所珍¶
羅列三條枝莖相連同出異名皆由一門非徒累句諧偶斯文¶
<pb:CK-KZ_JY139_03p096b>¶
殆有其眞礫硌可觀使予敷僞𨚫彼贅愆命參同契微覽其端¶
辭寡道大後嗣宜遵委時去害依托邱山循遊寥廓與鬼爲鄰¶
化形而仙淪寂無聲百世以下遨遊人間陳敷羽翮東西南傾¶
湯遭厄際水旱隔併柯葉萎黃失其華榮吉人乘負安穩長生¶
　此章魏公自叙其作書之意兼隱名以俟後世也¶

鄶國鄙夫幽谷朽生挾懷朴素不樂權榮棲遲僻陋忽略利名¶
執守恬淡希時安甯晏然閒居乃撰斯文¶
　此節魏公自言其隱處著書之意也按列仙傳眞人魏伯陽¶
　者會稽上虞人也世襲簪裾惟公不仕修眞潛默養志虛無¶
　博贍文辭兼通緯候恬淡守素惟道是從每視軒冕如糠粃¶
<pb:CK-KZ_JY139_03p097a>¶
　焉從陰長生眞人得受金丹大道依法伏煉成眞乃約周易¶
　撰參同契三篇此處自叙一段與傳中所稱引大略髣髴蓋¶
　實錄也魏公本會稽人而托言古鄶國殆亦隱文耳¶

歌叙大易三聖遺言察其旨趣一統共論務在順理宣耀精神¶
神化流通四海和平表以爲厯萬世可循序以御政行之不煩¶
　此節言參同契一書原本大易卽御政之旨也蓋易更三聖¶
　畫卦繫辭作翼無非示人以盡性致命之功魏公察其旨趣¶
　之所在外參造化内印身心統括而究論之不出坎離二用¶
　其體爲性命其用則爲精神性命之理旣順精神之用方全¶
　故曰務在順理宣耀精神窮神知化易之妙也惟一故神惟¶
<pb:CK-KZ_JY139_03p097b>¶
　兩故化以此治心則神化藏於中黃而有通理之騐以此治¶
　世則神化布於四海而著和平之功故曰神化流通四海和¶
　平子南午北互爲綱紀建緯卯酉璇璣循環卽厯法之祖也¶
　故曰表以爲厯萬世可循君主無爲臣主有爲明堂布政國¶
　無害道卽治世之凖也故曰序以御政行之不煩蓋易道便¶
　是治道治道便是丹道内聖外王一以貫之此段專結御政¶
　宗旨卽所謂大易性情各如其度也¶

引内養性黃老自然含德之厚歸根返元近在我心不離己身¶
抱一毋舍可以長存¶
　此節言養性自然之旨也以外象言之淸淨無爲之道本諸¶
<pb:CK-KZ_JY139_03p098a>¶
　黃帝老子以内象言之人身九宫之中有丹扄黃庭爲中央¶
　黃老君之所治内藏祖性天眞自然所謂養性者養此而已¶
　故曰引内養性黃老自然祖性卽上德也本來無喪無得不¶
　減不增學人若洞明此性當下可以歸根復命返本還原故¶
　曰含德之厚歸根返元祖性本是一體分爲兩用便屬身心¶
　二物但心非肉團之心卽本來妙有中眞空身非四大之身¶
　卽本來眞空中妙有此兩者人人具足一切修證不離當體¶
　故曰近在我心不離巳身祖竅是眞中身心兩家會歸祖竅¶
　便是眞一人能守中抱一須臾弗離則長生久視之道得矣¶
　故曰抱一毋舍可以長存此段專結養性宗旨卽所謂黃老¶
<pb:CK-KZ_JY139_03p098b>¶
　用究較而可御也¶

配以伏食雌雄設陳挺除武都八石棄捐審用成物世俗所珍¶
　此節言爐火伏食之旨也以内象言之本是眞性眞命一陰¶
　一陽之大道以外象配之喻爲眞鉛眞汞一雌一雄之兩物¶
　以魂魄相制而言則謂之伏以龍虎相吞而言則謂之食乃¶
　是金液還丹作用迥非旁門所謂服食也故曰配以伏食雌¶
　雄設陳世人聞說爐火定猜作五金八石聞說雌雄定認作¶
　雌黃雄黃不知此皆有形有質後天渣滓之物眞人所除棄¶
　而不用者也故曰挺除武都八石棄捐旣已棄捐矣何故配¶
　以伏食良以燒鉛乾汞點銅成金從來有此方術世俗貴術¶
<pb:CK-KZ_JY139_03p099a>¶
　而不貴道往往于此極其珍重祖師再三審度知世俗所最¶
　珍重者黃白之物故借假說眞寓言金丹伏食之妙用則信¶
　從者眾矣故曰審用成物世俗所珍武都在凉州西數千里¶
　産雌黃雄黃魏公言我之所謂雌雄設陳非武都所産之物¶
　也悟眞篇云休鍊三黃及四神卽此意此段專結伏食功用¶
　卽所謂爐火之事眞有所據也¶

羅列三條枝莖相連同出異名皆由一門非徒累句諧偶斯文¶
殆有其眞礫硌可觀使予敷僞卻被贅愆命參同契微覽其端¶
辭寡道大後嗣宜遵¶
　此章總結三道由一乃參同契之所以得名也蓋大易性情¶
<pb:CK-KZ_JY139_03p099b>¶
　隱藏坎離藥物黃老養性隱藏中黃爐鼎爐火伏食隱藏煅¶
　煉火候露其枝條藏卻根本究而言之卽身心意之三家也¶
　亦卽精氣神之三元也枝莖雖列三條根本實爲一致三家¶
　相見便結聖胎三元合一便歸太極惟三者相參金丹之作¶
　用乃備故曰羅列三條枝莖相連然三條之中舉一卽三會¶
　三卽一處處合同確然一貫卽太上所云同出異名而爲眾¶
　妙之門者也故曰同出異名皆由一門三條羅列枝莖雖繁¶
　然非抽黃對白諧世俗之文辭也實有至眞之道隱乎其中¶
　外契造化内契身心天人性命之理無不相印若合符節如¶
　璞玉之藏石中剖出卽現故曰殆有其眞礫硌可觀若謂敷¶
<pb:CK-KZ_JY139_03p100a>¶
　陳謬妄之辭誑惑後學此如附贅懸疣豈不反被天讉初心¶
　之所不敢出也此書之成特命之曰參同契者正以三家相¶
　參同出一門乃契無上至眞之妙道耳學者能探厥端緖方¶
　知其辭雖寡其道甚大盡性至命之道畢出其中後世法嗣¶
　可不遵守之乎此段特發參同契所以命名之意所謂三道¶
　由一俱出徑路也¶

委時去害依托邱山循遊寥廓與鬼爲隣化形而仙淪寂無聲¶
百世以下遨遊人間敷陳羽翮東西南傾湯遭厄際水旱隔并¶
柯葉萎黃失其華榮吉人乘負安穩長生¶
　此節魏公於著書篇終隱名以俟後世也十六句中離合成¶
<pb:CK-KZ_JY139_03p100b>¶
　文藏仙翁姓名在内委時去害四句合成魏字化形而仙四¶
　句合成伯字敷陳羽翮四句合成陽字柯葉萎黃四句合成¶
　造字言參同契全文乃魏伯陽所造也仙翁本遁世之士不¶
　欲自著其姓名𨚫又不肯盡晦故爲漫辭隱語半藏半露以¶
　庶幾後人之我知正猶一句根本藏在三篇枝葉之中含吐¶
　隱躍以庶幾後人之自悟耳仙翁隱名之意卽前章閉口不¶
　用談之意也知其解者旦暮遇之初不得覿面蹉過¶
　上篇未章有吾不敢虛說倣傚聖人文等句中篇未章有吾¶
　甚傷之定錄此文等句俱述著書垂訓之意語意尙未了至¶
　於下篇未章自叙啟後發明三道由一乃參同契之所以作¶
<pb:CK-KZ_JY139_03p101a>¶
　上承先聖下啟後賢爲窮理盡性致命之凖則故知此章不¶
　特結三相類實全書之總結也¶
　參同契一書最不易讀蓋其初以一句分爲三篇其究以三¶
　篇合爲一句而句本無句也但分合之間神竒變化雖有離¶
　朱之目鮮不眩師曠之聰鮮不聾矣令得吾師盡發其覆正¶
　如千年暗室一燈能照豈非羲易之指南而參同之慧炬哉¶
<pb:CK-KZ_JY139_03p101b>¶
¶	
