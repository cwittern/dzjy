#-*- mode: org; -*-
#+EXPORT_ID: JY133
#+TITLE:南華真經註疏 Nanhua Zhenjing Zhushu
<<<<<<< HEAD
#+WITNESS: CK-KZ JYE
#+BASEEDITION: YP
=======
#+WITNESS: YP JYE
#+BASEEDITION: CK-KZ
#+SEC: 03
>>>>>>> cc399419a54ac8bb3f7e496efeab7a17cca5c7ac
<pb:CK-KZ_JY133_03p001a>¶
@fw1重刋道藏輯要¶
* 　南華眞經¶
周漆園吏莊周著　　　　海陽復圭子程以甯註疏¶
** 　外篇駢拇第八¶
　　(道有内則有外，内篇有題目，外篇各以首句摘二字爲題，先言外而後及内，故曰外篇。所以發洩内篇未盡之旨也。¶
　　『駢拇』一篇謂凡有增滅造作，無論善惡皆失本然之正也，通篇一意。)¶
駢(連合也。)拇(音某，足大指連二指。)枝指(手左右多生一指名曰枝指。)出乎性哉！(生而有之。)而侈¶
　(多也。)於德。(非人所同，得者故曰侈。)附贅(餘肉。)縣(音懸)疣(音尤，癭瘤也。)出乎形哉！(生于有形¶
　之後。)而侈於性。(比于初生，則爲剩矣，故亦曰侈。)多方(多端也。)乎仁義而用之者，列¶
於五藏哉！(五性感動，列于五藏，以配五行。)而非道德之正也。(卽駢枝附縣者皆爲無用之物，喻仁¶
<pb:CK-KZ_JY133_03p001b>¶
　義多用者皆非道德之正，設仁義之教以治五藏之情，猶削駢枝贅疣也。旣傷自然之理，更益其疾矣。)是故駢¶
於足者，連無用之肉也；枝於手者，樹無用之指也；多方駢枝於¶
五藏之情者，淫(過也)僻(偏也)於仁義之行，而多方於聰明之用也。(以大¶
　道觀仁義，等于駢枝，均一無用。)是故駢於明者，亂五色，淫文章，靑黃黼(白與黑。)¶
黻(黑與靑。)之煌煌非乎？(以駢明爲非。)而離朱是巳。(黃帝時人，百步見秋毫，用明之人則以爲¶
　是。)多於聰者，亂五聲，淫六律，金石󰆷竹黃鍾大吕之聲非乎？¶
　(以多聰爲非。)而師曠是巳。(晉樂師用聰之人則以爲是。○離朱、師曠自以爲審音辨色，爲聰明之盡。而不¶
　知大道之極，𥥆𥥆㝠㝠，昏昏默默，何有聲音？何有色象？是以善體道者，返視收聽，喪耳忘目，歛其聰明于不用，而復歸于¶
　樸。)枝於仁者，擢(音濯，拔也。)德塞性以收名聲，(謂拔擢德行，茅塞性眞，以收取美譽。)使¶
天下簧鼓以奉不及之法(『不及』者，難及也。『法』禮法也。言使天下同聲附和，如笙鼓簧，以奉此難及之¶
<pb:CK-KZ_JY133_03p002a>¶
　法。)非乎？(以枝仁爲非)而曾史是已。(曾參史魚二子忠孝之盛亦以枝仁爲是)駢於辯者，¶
纍瓦(滑稽如纍瓦。)結繩(佶屈如結繩。)竄句，(點竄古人章句以自證。)遊心於堅白同異¶
之閒，(强辯之名求以自異)而敝跬(敝疲也跬音窺半步言解者之勞如疲敝者半步而行)譽無用之¶
言非乎？(言終其身勞于辨博以此無用之言互相推譽爲非)而楊(朱)墨(翟)是已。(以駢辨爲是)故¶
此皆多駢旁枝(猶言餘剩也)之道，非天下之至正也。(呂吉甫曰：『道在不言，則辨非道¶
　也。瓦貴鱗比而累之，繩貴條直而結之，句所以通其讀而竄藏之，心貴乎虛而遊于堅白同異之閒，敝行跬立，以喻無用¶
　之言如累瓦結繩然者，此楊墨所以駢于辨也。凡此皆非天下之至正也。)彼正正者，不失其性命¶
之情。(『正正』卽《易經》各正性命之正，自然而然之意，今之駢枝于仁義者，自謂正道而不知旣曰駢矣，枝矣，非正正也，彼正¶
　正者，獨全其所受于天之實理，故曰不失其性命之情，情之言實也。)故合者不爲駢，(不以枝爲正則不以¶
　合爲駢)而枝者不爲跂；(音岐，不以合爲正，則不以枝爲岐。)長者不爲有餘，(不以短爲¶
<pb:CK-KZ_JY133_03p002b>¶
　正，則不以長爲有餘。)短者不爲不足(不以長爲正，則不以短爲不足。陸西星曰：『性命之情，渾然天成，隨¶
　賦各足，無所謂合也。故合之而不爲駢；無所謂枝也，故枝之而不爲岐；無所謂長與短也，故長者不見其有餘，短者不見¶
　其不足。)是故鳬脛雖短，續之則憂；鶴脛雖長斷之則悲。故性長¶
非所斷，性短非所續，無所去憂也。(順性命之情者，各適其適，無所去憂也。)意(音噫)仁¶
義其非人情乎！彼仁義何其多憂也？(多憂謂畏天命，悲人窮之類，行仁義而多憂，則與斷¶
　鶴續鳬者無以異矣。)且夫駢於拇者，決(斷也)之則泣；枝於手者齕(音核齒斷也)¶
之則啼。二者或有餘(枝者)於數，或不足(駢者)於數，其於憂一也。(有餘不足¶
　便有增減，吾心無增減，則無餘不足矣。)今世之仁人，嵩目(心有憂勞，不欲瞠視，故半閉其目，其睫䝉¶
　茸如蒿，故曰蒿目。)而憂世之患；不仁之人決性命之情而饕(音叨貪財曰饕)¶
貴富。(言善惡雖殊，其憂一也。)故意(音噫)仁義其非人情乎！自三代以下者，天¶
<pb:CK-KZ_JY133_03p003a>¶
下何其囂囂也？(音譊，喧雜之意。言三代而後，憂仁義者之多也。)且夫待鉤繩規矩而正¶
者，是削其性也；待繩約膠漆而固者，是侵其德也；屈折禮樂，(屈折¶
　肢體以爲禮樂之文。)呴(音吁)俞仁義，(呴俞顏色以爲仁義之貌。)以慰天下之心者，此失¶
其常然也。(猶固然卽自然之理，正正者也。『呴俞』者嫗撫之義。)天下有常然。常然者，(常然者，常¶
　常如此，卽道德也。此道能曲能直，能圓能方，能固能束，竟古竟今，日囿于其中而不知也。)曲者不以鉤，直¶
者不以繩，圓者不以規，方者不以矩，附離(音麗)不以膠漆，約束不¶
以纆(音墨索之兩股者爲纆)索。故天下誘然皆生而不知其所以生，同焉¶
皆得而不知其所以得。(『誘然皆生』，生其形也，而不知其所以生者，常然生之也同焉，皆得得其性也。而¶
　不知其所以得者，常然得之也。)故古今不二，不可虧也。(虧則削性侵德矣。)則仁義又¶
奚連連如膠漆纆索而遊乎道德之閒爲哉，使天下惑也！(不二是一¶
<pb:CK-KZ_JY133_03p003b>¶
　也。不可虧則不可減矣，不可減則不可增矣，焉有不減不增不虧，而可連續仁義以遊之哉！祇足以惑人矣。)夫小¶
惑易方(不知東西南北。)大惑易性(矜尙仁義，變其常性，此大惑也。)何以知其然邪？自虞¶
氏招仁義以撓(亂也)天下也，天下莫不犇命於仁義，是非以仁義¶
易其性與？(音余，易方不過以東爲西，易性則以無爲有，人生而靜招仁義以撓之，是以仁義易其性也。)故嘗¶
試論之，自三代以下者，天下莫不以物易其性也。(天下爲仁義而易其性，聖¶
　人爲易天下而自易其性，故三代以下未有不爲外道易性者。)小人則以身殉利，(是以利易性)士¶
則以身殉名，(是以名易性)大夫則以身殉家，(是以家易性。)聖人則以身殉¶
天下。(是以天下易性。)故此數子者，事業不同，名聲異號，其於傷性以身¶
爲殉，一也。(起一殉心便是傷性的根蒂。)臧與穀，二人相與牧羊而俱亡其羊。¶
問臧奚事，則挾筴(音策執卷也)讀書；問穀奚事，則博塞以遊。(投瓊曰博，不投¶
<pb:CK-KZ_JY133_03p004a>¶
　曰塞，瓊猶今投子。)二人者，事業不同，其於亡羊均也。(制字者以羊從言爲譱，羊從大¶
　爲美，誠有取爾也，故莊子以亡羊爲大道之喻。)伯夷死名於首陽之下，盜跖死利於¶
東陵之上，二人者，所死不同，其於殘生傷性均也，奚必伯夷之¶
是而盜跖之非乎！(人性上不可𣷹一物，伯夷只爲于性分上𣷹了箇爲善，念頭不能强其志也。盜跖死利葢，¶
　不能强其骨也。)天下盡殉(殺身以從曰殉。)也。彼其所殉仁義也，則俗謂之君¶
子；其所殉貨財也，則俗謂之小人。其殉一也，則有君子焉，有小¶
人焉，若其殘生損性，則盜跖亦伯夷已，又惡取君子小人於其¶
閒哉！(齊伯夷于盜跖，非夷可貶也，所以哀夷之生殘而性傷也。進盜跖于伯夷，非跖可褒也，所以返已殘之生已損之性。¶
　而聖狂同盡也，然則讀《南華》者，可不訪仙師道友，而求所以全生保性乎哉！)且夫屬(音燭，附着也。)其性¶
乎仁義者，雖通如曾史，非吾所謂臧(善也)也；屬其性於五味，雖通¶
<pb:CK-KZ_JY133_03p004b>¶
如俞兒，(黃帝時人，卽易牙，能辨淄澠之水。)非吾所謂臧也；屬其性乎五聲，雖通¶
如師曠，非吾所謂聰也；屬其性乎五色，雖通如離朱，非吾所謂¶
明也。吾所謂臧，非仁義(修行)之謂也，臧於其德(渾然天成一而不分)而已矣；¶
吾所謂(稱也)臧者，非所謂(稱述)仁義之謂也，任其性命之情而已矣；¶
　(不殉外物以喪眞)吾所謂聰者，非謂其聞彼也，(聞彼爲聞聲)自聞而已矣；¶
　(自聞爲聞性)吾所謂明者，非謂其見彼也，自見而已矣。夫不自見¶
而見彼，不自得而得彼者，是得人之得而不自得其得者也，(得彼¶
　得外物自得爲得性命之情)適人之適而不自適其適者也。(適人爲巧干涉世以悅人¶
　自適，謂心曠神怡何所往而不自得也！)夫適人之適而不自適其適，雖盜跖與¶
伯夷，是同爲淫僻也。(禪家狂犬逐塊幻花又生幻果，卽是這箇。彼字儒家默識默成，不言而喻，卽是這箇。¶
<pb:CK-KZ_JY133_03p005a>¶
　自得自適，淫者浸淫，太過之義，僻者頗僻，一偏之義。)余愧乎道德，(莊老深得太上之道德而曰愧乎道德者，¶
　大道不道，大德不德也。)是以上不敢爲仁義之操，(仁義卽爲道德之駢枝附懸，故曰上不敢¶
　爲仁義之操。)而下不敢爲淫僻之行也。(此淫僻只是太過，一偏之謂。凡見彼得彼適彼，皆淫¶
　僻也，皆莊老之所不敢爲也。其所爲者何？在乎返聽之謂聰，内視之謂明，惟知保全吾性命而已矣。安往而不自適也。)¶
　復圭子曰：此章以道德爲主宰，性命爲本體，不增不減爲面¶
　目，仁義爲駢拇枝指附贅縣疣，何也？大道廢而後有仁義，仁¶
　義之盛乃道德之漓也。吾欲屏仁義以還道德，故必閉離朱¶
　之目，而後人不傷于明矣；塞師曠之耳，而後人不傷于聰矣；¶
　杜曾史之行，而後人完其道德。在我皆古之制矣。蔽楊墨之¶
　口，而後人遊于玄同太白，若辱盛德，若不足矣。彼正正者，不¶
<pb:CK-KZ_JY133_03p005b>¶
　失其性命之情，談何容易哉！正正卽的端也。《悟眞篇》云：『學仙¶
　須要學天仙，惟有金丹最的端。』乃全性保命之術，舍金丹而¶
　求長生，皆旁門也。非正正也，安能不失其性命之情哉！惟此¶
　正正之道可合而不可爲，駢可枝而不可爲，歧可長可短，無¶
　不足惡用，續，無有餘惡用。斷，行仁義而多憂，似與斷鶴脛續¶
　鳬脛者類矣。三代以下，爲削其性而欲去鉤繩規矩，爲侵其¶
　德而欲去繩約膠漆勢，旣有所不能爲，失其常然，而欲黜禮¶
　樂，棄仁義。夫人未必信丹經云『人至死日爲無常』，故常然者，¶
　長生也，卽金丹也。此物可曲可直，可圓可方，可固可束，此物¶
　可以生人，而人不知其生從何來；此物人皆可得而人不知¶
<pb:CK-KZ_JY133_03p006a>¶
　其得于何地。故古今不二者，一也。一卽金丹也，純陽也，不可¶
　虧也，稍有虧損，則非不二矣。小惑者，人猶可易。一方術以指¶
　其迷而復其性。若大惑者，終身不解，與之語金丹之大道，必¶
　不見信，併其常然之性而易之矣。安能不失哉！眞人尊生保¶
　性，忘利忘名，忘家忘天下，故不失其常然。若夫人存一殉之¶
　之心。雖殉利、殉名、殉家、殉天下，所殉不同，而傷性則同。猶之¶
　讀書與博塞不同，而亡羊一也。死名死利不同，而夷與跖殘¶
　生傷性一也。夫曾史與俞兒以仁義五味爲嘉臧，師曠與離¶
　朱以聲色爲聰明，豈知眞人自有眞臧，不在仁義五味，而在¶
　德與性命；眞聰眞明，不在聞彼見彼，而在自聞自見。何也？自¶
<pb:CK-KZ_JY133_03p006b>¶
　聞自見者，返聽内視，金丹雖自外來乃離宫。眞陽走入坎宫¶
　故眞人借彼先天之母氣，以伏吾身之子氣，是得我之得而¶
　非得人之得。金丹一得，羽翰自生，可以朝遊北海暮蒼梧，是¶
　自適其適也。視見彼得彼適彼者，總之得，人之得，適人之適，¶
　而不能自得其得，自適其適也。故上不敢爲仁義之操，懼爲¶
　駢枝附縣也；下不敢爲淫僻之行，懼與死名死利者同歸于¶
　盡也。君子曰：失道德而後有仁義，無仁義則必有淫僻。莊老¶
　雖不以道德自居，不知仁義與淫僻對，旣不敢爲仁義，則必¶
　淫僻矣。又不敢爲淫僻，必爲仁義矣。未有不仁義不淫僻而¶
　中立者。莊老顯然居道德之中，而不失其性命之正，俯視世¶
<pb:CK-KZ_JY133_03p007a>¶
　有拘拘以爲仁義者，陋亦甚矣。¶
<pb:CK-KZ_JY133_03p007b>¶
¶	
<pb:CK-KZ_JY133_03p008a>¶
** 　外篇馬蹄第九¶
　　(此以用智治馬，而馬失其常性，以起用仁義以治民，而開民爭利之端，反失其常性。)¶
馬，蹄可以踐霜雪，毛可以禦風寒，齕(音核)草飲水，翹足而陸，(馬立時每¶
　有一蹄跂立者。)此馬之眞性也。雖有義臺路寢，(卽王者之宫室)無所用之。(此喻¶
　人適眞性，不慕顯榮。)及至伯樂，曰：『我善治馬。』(伯樂，天星名，主天馬，孫陽善馭馬，故以名之。)燒¶
之，剔之，刻之，雒(音絡)之，(燒以鐵，剔刻以刀，雒以火印治蹄及馬腿者。)連之以覊(音機)馽，(音縶¶
　絡首曰覊，絡足曰馽。)編之以皁(音皂)棧，(槽櫪也，眾馬列于其間。)馬之死者十二三矣：¶
饑之，渴之，馳之，驟之，整之，齊之，(排布其列。)前有橛(馬㘅)餙(馬纓)之患，而後¶
有鞭筴(音策)之威，而馬之死者巳過半矣。(此喻人。慕顯榮便失眞性，夫天下之物，性有常¶
　然，自適其適者，可以養生，可以盡年，有意治之，則不治矣；治之爲善，斯不善也。)陶者(燒窑者。)曰：『我善治¶
<pb:CK-KZ_JY133_03p008b>¶
埴，(磚瓦之坯)圓者中規，方者中矩。』匠人(木匠)曰：『我善治木，曲者中鉤，直¶
者應繩夫。』埴木之性，豈欲中規矩鉤繩哉？然且世世稱之曰『伯¶
樂善治馬，而陶匠善治埴木。』此亦治天下者之過也。(夫埴之就規矩與木¶
　之就鉤繩，皆非本性。是惟土木無知，使其有知，必以柔埏刻削爲戕賊矣，度之馬性，亦猶是也。而世有稱之曰伯樂善治¶
　馬，陶匠善治埴木，亦猶治天下者，以傷民性而反謂之善治也。)吾意善治天下者不然。彼民¶
有常性，織而衣，耕而食，是謂同德；(同得于天。)一而不黨，(均齊專一，無所偏倚。)命¶
曰天放。(曠蕩自適于天然之中，卽天行天鈞天遊之類。)故至德之世，其行塡塡，(音田，質而重也。)¶
其視顚顚。(莊而甯也。)當是時也，山無蹊隧，澤無舟梁；(言水陸之路不通，喻無他歧也。)¶
萬物羣生，連屬其鄉；禽獸成羣，草木遂長。(羣生咸若。)是故禽獸可係¶
覊而遊，鳥鵲之巢可攀援而闚。(人物兩忘。)夫至德之世，國與禽獸居，¶
<pb:CK-KZ_JY133_03p009a>¶
族與萬物並，惡乎知君子小人哉！同乎無知，其德不離；(知識開則道德¶
　離)同乎無欲，是謂素樸；(情欲生則文飾繁。)素樸而民性得矣。(無知素樸便是¶
　常性故曰得)及至聖人，蹩(音撇)躠(音洩)爲仁，踶跂(音提岐蹩躠踶跂皆勉强不安之意)爲¶
義，而天下始疑矣；澶(音但)漫(猶汗漫也流蕩之意)爲樂，摘僻(屈折奉持)爲禮，而天¶
下始分矣。(疑且分，則黨而不一，不一則太樸散，故曰純樸云云。)故純樸不殘，孰爲犧樽！白¶
玉不毁，孰爲珪璋！道德不廢，安取仁義！性情不離，安用禮樂！五¶
色不亂，孰爲文采！五聲不亂，孰應六律！夫殘樸以爲器，工匠之¶
罪也；毁道德以爲仁義，聖人之過也。(此一段說得天花亂墜，令未聞道者應接不暇。自道¶
　眼視之，乃莊老追思上古之世，神遊沕穆之風。太樸未雕，桴簣而土鼓，污樽而杯飲，禮樂未興，文采未著，犧樽珪璋何從¶
　來！五色五聲何自至！其三皇之臨蒞乎，止有道德而無仁義，降及五帝，則不能不文明矣。文明之開，則聖人毁道德以爲¶
<pb:CK-KZ_JY133_03p009b>¶
　仁義之過，斯有爲犧樽以下六者之事，而技巧不可勝窮矣。以上皆是用人力非自然之喻工罪聖過，總結上文下復，卽¶
　馬以喻而申言之。)夫馬，陸居則食草飲水，喜則交頸相靡，(相摩擦也。)怒則¶
分背相踶。(馬之相踶，必以足向後，故分背。)馬知已此矣。夫加之以衡扼，(『衡』，轅前橫木，縛¶
　軛者也。『扼』，加馬頸者也。)齊之以月題，(頭上額鏡如月者。)而馬知介倪(介音戛。倪音詣。介倪¶
　猶睥。)闉扼(闉音因，曲也。曲頸扼拒不，受銜絡。)鷙(猛也。)曼(突也不受覊勒，而相抵突也。)詭銜(詐受¶
　其銜。)竊轡。(偷齧其轡。)故馬之知而能至盜者，伯樂之罪也。夫赫胥氏¶
之時，民居不知所爲，行不知所之，含哺而熙，鼓腹而遊，民能已¶
此矣。及至聖人，屈折禮樂以匡天下之形，縣跂(高揭張揚之貌，若馬之翹足也。)¶
仁義以慰天下之心，而民乃始踶跂(各聘趨向之，若馬之詭竊者。)好知，爭歸¶
於利，不可止也。(好知爭利，便是死名死利之階。)此亦聖人之過也。(一句收煞全文，三箇過字¶
<pb:CK-KZ_JY133_03p010a>¶
　𦂳相呌應。)¶
　復圭子曰：民與馬雖殊性也，牧民與牧馬不殊道也。故世有¶
　伯樂，止可言知馬，而不可言善治馬。吾觀其燒、剔、刻、絡、覊、馽¶
　皁棧之智多，而馬有二三之死，饑渴馳驟整齊鞭策之威備，¶
　而馬有過半之死，何以異于陶者誇其善治埴，而圓中規方¶
　中矩乎？何以異于匠人誇其善治木，而曲中鉤直應繩乎？不¶
　知加之以規矩鉤繩，而埴木之性亦已離矣。今之治民者，法¶
　網宻而趨避巧，反自謂善治，不知其琢民性也實多，故善治¶
　者，知織衣耕食民之常性也，一而不黨，天之所放也。遐思至¶
　德之世，民有塡塡之行顚顚之視，而山無蹊隧之跡，澤無舟¶
<pb:CK-KZ_JY133_03p010b>¶
　梁之通。故禽獸得以成羣，草木得以遂長，禽獸可係覊而遊，¶
　物不爲人害也；鳥鵲可攀援而闚，人不爲物害也人可與禽¶
　獸雜居，族可與萬物並處，天下盡君子也，惡知有君子。天下¶
　無小人也，惡知有小人。惟其無知所以有德，同乎無欲，所以¶
　素樸，素樸而民性得矣。治天下者至今法之可也，奈何聖人¶
　以仁義强天下，而天下之心始疑；以禮樂强天下，而天下之¶
　心始分。疑與分而太樸散矣，樸散則爲器，夫人盡知犧樽珪¶
　璋之爲宗廟光也，孰知殘純樸毁白玉之爲識者悼乎！人盡¶
　知仁義禮樂之爲全民用也，孰知廢道德離性情之爲至人¶
　憂乎！人盡知文采六律之悅耳目也，孰知亂五色淆五聲之¶
<pb:CK-KZ_JY133_03p011a>¶
　爲大雅傷乎！總之，無工匠則太樸不殘，無聖人則道德不毁。¶
　兩者皆譏吾尤不能不爲聖人過也，欲知聖人治人之過與¶
　伯樂治馬之過，將無同乎！伯樂非不知食草飲水，馬之性也，¶
　非不知喜則交頸相靡，怒則分眥相踶，馬之知也。然而猶必¶
　以衡扼銜轡相加者，恃其治之之巧，故不必服而求良，伯樂¶
　之罪也。此不可使聞于赫胥氏之時，其民何民也居則忘知，¶
　行則忘行，含哺而熙，鼓腹而遊，此何等氣象也！禮樂未攖其¶
　心，仁義不感，于懷道德存而民性全也。及至後世，聖人有禮¶
　樂以正其身，而祇以啟民之好智有仁義，以安其心。而祇以¶
　啟民之爭利，智識多則瓦解之象著，利風競斯，土崩之禍成。¶
<pb:CK-KZ_JY133_03p011b>¶
　回視至德之世，聖人固功之首，而實罪之魁也。¶
<pb:CK-KZ_JY133_03p012a>¶
** 　外篇胠篋第十¶
　　(通篇主意以聖智治天下便有盜，聖智者以仁義治天下便有盜，仁義者不如兩亡，而盜自不生，乃可還世道於醕¶
　　龎。)¶
將爲胠(音袪，開也。又云『脅』也。從篋之脅旁。開而取物也。)篋探(以手取物)囊發(亦開也)匱之盜而¶
爲守備，則必攝緘縢，(纒之類。)固扄(音穹，管鑰也。)鐍，(音決，鎖也。)此世俗之所謂¶
知也。(本爲鼠竊之備。)然而巨盜至，則負匱揭(舉也)篋擔囊而趨，唯恐緘縢¶
扄鐍之不固也。(併挈而去，亦欲其固。)然則鄉之所謂知者，今乃爲大盜積¶
者也？(從旁說來。)故嘗試論之，世俗所謂知者有，不爲大盜積者乎？所¶
謂聖者有，不爲大盜守者乎？(言世俗所謂聖知者有如此眞聖知者固不然也。)何以知¶
其然邪？昔者齊國鄰邑相望，雞犬之音相聞！罔乂之所布，耒耨¶
<pb:CK-KZ_JY133_03p012b>¶
之所刺，方二千餘里。闔四境之内，所以立宗廟社稷，治邑屋州¶
閭鄉曲者，曷嘗不法聖人哉！然而田成子(齊大夫陳恒也。)一旦殺齊君¶
　(𥳑公。)而盜其國。(割安邑以東至瑯琊，自爲封邑。)所盜者豈獨其國邪？并與其聖¶
知之法而盜之。(齊國私量大而。公量小，田成以私量貸于民，而以公量入于已，是借聖智之法以濟其竊國之¶
　私，卽借聖知之心以爲盜也。)故田成子有乎盜賊之名，而身處堯舜之安；¶
　(借聖人之法以濟其盜賊之謀。)小國不敢非，大國不敢誅，十二世有齊國。(自田¶
　敬仲至齊威王，凡十二世。)則是不乃竊齊國，并與其聖知之法以守其盜¶
賊之身乎？(觀齊田之竊國盜跖之用智，皆聖人立法以招之。)嘗試論之，世俗之所謂至¶
知者，有不爲大盜積者乎？所謂至聖者，有不爲大盜守者乎？(加二¶
　至字，至知至聖，又深一步說。)何以知其然邪？昔者龍逢斬，(桀殺。)比干剖，(紂剖。)萇¶
<pb:CK-KZ_JY133_03p013a>¶
洪肔，(音耻，裂也。又云『刳膓』曰『肔』，周靈王賢臣。)子胥靡，(音迷，吳王夫差賜劒以，死爛之江中。)故四子之¶
賢而身不免乎戮。(賢者不足以自恃，而竊聖道者或以自利。)故跖之徒問於跖曰：『盜¶
亦有道乎？』跖曰：『何適而無有道邪？夫妄意室中之藏，聖也；入先¶
勇也；出後，義也；知可否，知也；分均，仁也。五者不備而能成大盜¶
者，未之有也。』(爲盜者必有五德，而後能服羣盜。)由是觀之，善人不得聖人之道¶
不立，跖不得聖人之道不行；天下之善人少而不善人多，則聖¶
人之利天下也少而害天下也多。(聖道不爲，害盜賊用之則爲害。)故曰，唇竭則¶
齒寒，魯酒薄而邯鄲圍，(楚伐魯，以其酒薄也。梁伐趙，以魯不得援也。)聖人生而大盜¶
起。掊擊聖人縱舍盜賊，而天下始治矣。(泛言天下無聖人，則盜跖不識道而竊五德以¶
　爲盜矣，非眞謂屏聖而容盜也。)夫川竭而谷虛，邱夷而淵實。(『竭』，涸也。『夷』，平也。郭象曰：『竭川非¶
<pb:CK-KZ_JY133_03p013b>¶
　以虛谷，而谷虛夷邱非以實淵，而淵實喻聖人之法不爲盜設，而反爲盜賊之資。)聖人已死，則大盜¶
不起，天下平而無故矣。(止盜在去欲，不在彰聖智，聖生盜起，聖死盜止。只是說大盜能假法以濟其私，¶
　凡喻利小人，皆是也。)聖人不死，大盜不止。雖重(復出也。)聖人而治天下，則¶
是重利(復有所資益。)盜跖也。(向秀云：『聖人不死』。言守故而不日新，牽名而不造實也，大盜不止，不亦宜乎？)¶
爲之斗斛以量之，則并與斗斛而竊之；(一法立便一奸生，以下皆所以明苟非其人，雖¶
　法無益。)爲之權衡以稱之，則并與權衡而竊之；(權稱錘衡稱衡也)爲之¶
符璽(符音浮，符節也。又軍符古以竹爲之，後人用銅，各留其半，璽音徙，天子印章。)以信之，則并與符¶
璽而竊之；爲之仁義以矯之則并與仁義而竊之。何以知其然¶
邪？彼竊鉤者誅，(『鉤』，腰帶之鉤，金也。竊之小者，有司猶得以按法而加誅。)竊國者爲諸侯，(竊之¶
　大者，人不得而誅。反得國而爲諸侯。)諸侯之門而仁義存焉，則是非竊仁義聖¶
<pb:CK-KZ_JY133_03p014a>¶
知邪？(旣爲諸侯，亦以仁義守之。)故逐於大盜，(大盜旣竊法而得國，故人人逐此而爲之。)揭(昭揭也，明假此¶
　以圖諸侯之國。)諸侯，竊仁義幷斗斛權衡符璽之利者，(深遂其貪得之願。)雖¶
有軒冕之賞弗能勸，斧鉞之威弗能禁。(盜以得失爲利病，不以勸懲爲榮辱。故難改其¶
　盜竊之心。)此重利盜跖而使不可禁者，是乃聖人之過也。(立法之過。)故¶
曰：魚不可脫於淵，國之利器不可以示人。(魚失淵則爲人獲利，器明則爲盜資，故不¶
　可示人。)彼聖人者，天下之利器也，非所以明天下也。(諸氏云：聖人當作聖¶
　知，蓋聖人立法而使人竊法者，總是不該以利器示人也。但天下旣知利器，又從而愚之，亦不能。)故絶聖棄¶
知，大盜乃止；擿(音擲投棄之也)玉毁珠，小盜不起；焚符破璽，而民樸鄙；¶
掊斗折衡，而民不爭，殫(音丹盡也)殘天下之聖法，而民始可與論議。¶
　(陸西星曰：『此爲天下遏絶亂源，絶聖棄知，絶仁棄義，本老子。』又云：不貴難得之貨，使民不爲盜，『殫殘』謂盡去也。盡去聖法¶
<pb:CK-KZ_JY133_03p014b>¶
　則民返于素樸，故始可與論道。大抵此等說話，皆不可與局士道之。)擢(取也。)亂六律，鑠(音灼)絶竽瑟，¶
塞瞽曠之耳，而天下始人含其聰矣；滅文章，散五采，膠離朱之¶
目，而天下始人含其明矣；毁絶鉤繩而棄規矩，攦工倕之指，而¶
天下始人有其巧矣，故曰：『大巧若拙。』(大巧若拙雖是承巧一邊，說來其實有許多含蓄。)¶
削曾史之行，鉗楊墨之口，攘棄仁義，而天下之德始玄同矣。(同歸¶
　于玄妙。)彼人含其明，則天下不鑠矣；(『鑠』消散也。不見可欲而心不亂。)人含其聰，¶
則天下不累矣；(不聽是非，而心不動。)人含其知，則天下不惑矣；人含其德¶
則天下不僻矣，彼曾、史、楊、墨、師曠、工倕、離朱者，皆外立其德(皆役¶
　心于外，以立其德。)而以爚亂天下者也，(爚音約，火光也。謂薰灼而撓亂之。此數人者，自逞其巧，使¶
　天下躍而效之，未免失其故我，則彼爲亂主矣。)法之所無用也。(若夫法之所用者，不過視止于見，耳止于¶
<pb:CK-KZ_JY133_03p015a>¶
　聞，事止于能，智止于知，德止于得，安用立所不逮于性分之外，使天下奔馳而不能自反哉！)子獨不知至¶
德之世乎？(厯引崇古帝王，皆無爲而爲者，言古者以見，今之不然。)昔者容成氏、大庭氏、伯¶
皇氏、中央氏、栗陸氏、驪(音犁)畜氏、軒轅氏、赫胥氏、尊盧氏、祝融氏、¶
伏羲氏、神農氏，當是時也，民結繩而用之，甘其食，美其服，樂其¶
俗，安其居，鄰國相望，雞狗之音相聞，民至老死而不相往來。(自民¶
　結繩至此，皆老子之言。)若此之時，則至治已。今遂至使民延頸舉踵曰：¶
『某所有賢者』，贏(音盈，裏也，負也。)糧而趨(音趨)之，(暗指孔孟下及蘇張，)則内棄其親而¶
外去其主之事，足跡接乎諸侯之境，車軌結乎千里之外。則是¶
上好知之過也。(好知者以智謀相尙也。)上誠好知而無道，(好知則非自然之道，故云無道。)¶
則天下大亂矣。(高下相傾，長短相形，而天下日益多事矣。)何以知其然邪？夫弓弩畢¶
<pb:CK-KZ_JY133_03p015b>¶
弋機變之知多，則鳥亂於上矣；鉤(釣鉤。)餌(魚餌。)網(魚網。)笱(音苟，以竹取魚。)¶
之知多，則魚亂於水矣；削格(所以施網羅也。)羅落(兎。)罘(音浮，翻車網。)之知¶
多，則獸亂於澤矣；知詐漸毒(以知相詐，積漸成毒也。)頡(卽詩云：『飛』而上曰頡。)滑(滑卽滑稽¶
　也)堅白(堅執以爲白而辨之者。)解垢(解散其紛如垢之脫也。)同異(合異爲同，皆公孫龍之書。)之¶
變多，則俗惑於辯矣。故天下每每大亂，罪在於好知。故天下皆¶
知求其所不知(務外以求異。)而莫知求其所已知者，(不知求其自然易曉者。)皆¶
知非其所不善(非指人也。)而莫知非其所巳善者，(不知巳之所是者亦非也。)是以¶
大亂。(此正頡滑堅白，解垢同異之生亂。)故上悖(薄蝕。)日月之明，下爍(崩竭。)山川之精，¶
中墮(毁隳。)四時之施；喘耎(音軟，微息而動之物，蝸牛之屬。)之蟲，肖翹(飛揚之物，蝶蛾之屬。)之¶
物，莫不失其性。甚矣夫好知之亂天下也！自三代以下者是巳，¶
<pb:CK-KZ_JY133_03p016a>¶
　(試觀三代而下至于春秋戰國，何等氣象！安得不傷今而思古也。)舍夫種種(不識不知，皆種種生來合下之¶
　氣象。)之民而悅夫役役(人趨而趨，人諾而諾也。)之佞，(佞則純用口舌以悅人矣。)釋夫恬¶
淡無爲而悅夫啍啍之意，(《傳》曰：多事生之讐，多言德之賊，役役多事者也，啍啍多言者也。)啍啍¶
已亂天下矣。(舍夫種種以下六句，括盡一篇辭意。)¶
　復圭子曰：『莊老慨道德漓而世教衰，思已凋已，琢復歸于樸，¶
　所以發揮老氏『絶聖棄智，民利百倍；絶仁棄義，民復孝慈；絶¶
　巧棄利，盜賊無有。』之意，傷爲治者不能弘道德以公天下之¶
　情。使天下紛紛皆爲利往，天下逐逐皆爲利來。小則有胠篋¶
　探囊發匱之盜，大則有負匱揭篋擔囊之盜，何也？世俗之聖¶
　智祗以爲大盜資耳。而眞人之聖智則不然，夫盜貨之大盜¶
<pb:CK-KZ_JY133_03p016b>¶
　猶其小也，又有盜國之田成子，不惟盜其土田，以享其利。且¶
　盜其聖智之法，以守其國。昔者龍逢、比干、萇洪、子胥四子實¶
　有聖智之名，反以殺其身。盜跖無其名，盜仁、義、聖、智、勇之五¶
　德，反以成大盜。則聖人也者，善人竊之以成其善，惡人竊之¶
　亦以濟其惡。天下之善人少而不善人多，則聖人之利天下¶
　也少而害天下也多。故曰唇竭則齒寒，魯酒薄而邯鄲圍。』由¶
　唇齒、魯趙之事而觀之，則人知聖人原以化盜，不知聖人所¶
　立之法反以生大盜。末世法網太宻，吾而剖擊聖人之法，欲¶
　其效天網之恢恢也。末世盜賊成，市吾而縱舍盜賊之𡨚，欲¶
　其効解網之遺風也眞。川竭而谷自虛，邱夷而淵自實矣。聖¶
<pb:CK-KZ_JY133_03p017a>¶
　人之法已死而不用，則大盜必無有竊其法者。聖人之法猶¶
　存而不死，則大盜必侵侵起矣，故聖人之法愈多，則盜跖愈¶
　得之以爲口實也。一法立斯一奸生，斗斛權衡符璽仁義聖¶
　人所以防天下之僞而，大盜并餙僞以掩眞，矯非以爲是。竊¶
　鉤者可誅，而竊國者無誅，况諸侯之門而竊仁義聖智者不¶
　獨一齊國爲然。厯觀四海，九州不一姓也，分茅錫壤不一君¶
　也，豈非逐于大盜以竊國者比肩，雖有軒冕弗能勸，斧弗¶
　能禁也，故曰『魚不可脫于淵，國之利器不可以示人。』欲復開¶
　闢之初，其國無帥長，故絶聖棄智，大盜乃止。其民無嗜欲，故¶
　摘玉毁珠小盜不起。其俗無疑信，故焚符破璽而民樸鄙，其¶
<pb:CK-KZ_JY133_03p017b>¶
　時樸未殘爲器，故掊斗折衡而民不爭；其風不知畏忌，故殫¶
　殘天下之聖法，而民始可與論議。不如塞師曠之耳，欲反聽¶
　也。我返聽則天下含其聰而不累矣，膠離朱之目，欲内視也。¶
　我内視則天下含其明而不鑠矣。攦工倕之指不作無益以¶
　害有益也，而天下始人有其巧而不惑矣。削曾史之行，鉗楊¶
　墨之口，攘棄仁義而天下之德始玄同矣。吾猶及記至德之¶
　世，自容成氏而下，神農氏而上，凡十二帝也。結繩之風不改¶
　甘食、美服、樂食、安居，國有雞狗之音，而民無往來之勞。何今¶
　世之人日以奔競，爲事疎其所親，而親其所疎。諸侯掃榻以¶
　迎辨士，方軌而至，豈非上人好智之過乎？好智而無道，天下¶
<pb:CK-KZ_JY133_03p018a>¶
　于是浸浸大亂矣。但以機心生而機事起，機事起而機禍深，¶
　于是有弓弩笱[&#xF324;-且+不]之事，遂使鳥亂于上，魚亂于水，獸亂¶
　于澤，蠕動之物咸失其性。而又游說之士簧鼓人心，方之弓¶
　弩弋，其禍尤慘，胡爲天下皆知求其所不知，索之于玄遠¶
　也，而不知求其所巳知，失吾心之眞聰明也。皆知非其所不¶
　善爲狂爲愚也，而不知非其所巳善聖智仁義也。是以不祥¶
　上應造化，下及昆蟲矣。卒舍種種無知之民，而悅奔競諛佞¶
　之風，釋夫恬淡淸虛之理，而悅啍啍多言之意，不知啍啍之¶
　亂天下也。何時；已哉！使司世道者，人人而如漆園之用心也。¶
　何患世界之不太古乎！¶
<pb:CK-KZ_JY133_03p018b>¶
¶	
<pb:CK-KZ_JY133_03p019a>¶
** 　外篇在宥第十一¶
　　(此篇以至道全身，以無爲治天下。復自無爲中翻出有爲，又自不可不爲者而爲之，以不爲方爲在宥。)¶
聞在宥天下，不聞治天下也。(『在』者，優游自在之義；『宥』者，生養自得之義。言民有常性，爲人上者，只¶
　宜在之宥之使之自得，不可以法制整齊之。)在之也者，恐天下之淫(凡所爲過甚皆謂之淫。)¶
其性也；宥之也者，恐天下之遷(移于外物。)其德也。(性德兩字皆自然之理三教同歸)¶
天下不淫其性，不遷其德，有治天下者哉！(言不必用治也。)昔堯之治天¶
下也，使天下欣欣焉人樂其性，是不恬也；(人性上不可添一『樂』字，樂則不恬靜。)桀¶
之治天下也，使天下瘁瘁焉人苦其性，是不愉也。(人性上不可添一『苦』字，苦¶
　則不愉樂。)夫不恬不愉，非德也。而可長久(長治久安)者，天下無之。(欣欣焉不¶
　恬靜者，不在之之故；瘁瘁焉不愉樂者，不宥之之故。)人大喜邪？毗(益也，助也，有餘之病。)於陽；大怒¶
<pb:CK-KZ_JY133_03p019b>¶
邪？毗於陰。陰陽井毗，四時不至。(順也)寒暑之和不成，(調也)其反傷人¶
之形乎！(氣序乖，則生病。)使人(堯桀使人如此。)喜怒失位，居處無常，思慮不自得，¶
　(方寸長戚戚。)中道不成章，(作事半途而廢，不成條理，氣候失宜。則傷形。性德淫遷，則傷自然之理。蓋至是¶
　而民之失其常性者多矣。)於是乎天下始喬(音矯，好高過當。)詰(責人過宻，而窮辯也。)卓(特立過亢。)¶
鷙，(鉏擊過猛。)而後有盜跖曾史之行。(雖善惡不同，總是失眞亂性之民。君人者分善惡以定賞罰也。¶
　盜跖曾史只是替換，賢不肖字面。)故舉天下以賞其善者不足，舉天下以罰¶
其惡者不給，故天下之大，不足以賞罰。自三代以下者，匈匈(猶洶¶
　洶奔兢如波濤相逐)焉，終以賞罰爲事，(彼方趨賞避罰之不暇。)彼何暇安其性命¶
之情哉！(欲安其性命之情者，置其賞罰，在之宥之，而後天下之性可得也。)而且說(音悅)明邪？是淫¶
於色也；(有心而好之之調悅。)說聰邪？是淫於聲也；(性命之情不特爲賞罰之所亂，何也？淸靜之中¶
<pb:CK-KZ_JY133_03p020a>¶
　不着一物，達天德者以爲應迹過而不留。不知者從而悅之，卽此愛悅之心反生理障，故悅明悅聰是淫于色聲也。)說¶
仁邪？是亂於德也；說義邪？是悖於理也；(德者，天德。理者，天理。皆出自然，有心以爲仁義，¶
　則爲悖爲亂。如金屑眼中砂景星慶雲，皆非太虛中所宜，有者亦是此意。)說禮邪？是相於技也；說¶
樂邪？是相於淫也；(『相』，助也。『技』謂伎倆。『淫』謂滋荒，是荒于樂也。)說聖邪？是相於藝也；說¶
知邪？是相於疵也。(『藝』謂才能，葢世有以多能爲聖者。『疵』謂疚病，知詐漸毒，則疵癘漸多。)天下將安¶
其性命之情，之八者(明聰仁義禮樂聖智)存可也，亡可也；(安于自然，雖有不爲累。)天¶
下將不安其性命之情，之八者，乃始臠(音欒)卷(曲束之貌。)傖(音倉)囊(多事之貌)¶
而亂天下也。而天下乃始尊之惜之，(不以爲亂，反尊崇之愛惜之。)甚矣天下¶
之惑也！豈直過也而去之邪！乃齊戒以言之，(重談其事。)跪坐以進之，¶
　(敬望其傳)鼓歌以儛之，(歆慕愛樂，手舞足蹈。)吾若是何哉！(夫若是矣，吾其如之何也？以上反說，¶
<pb:CK-KZ_JY133_03p020b>¶
　以下正說，在宥天下，只是養身。)故君子不得已而臨蒞天下，莫若無爲。(無爲二字¶
　乃一篇之宗旨)無爲也而後安其性命之情。故貴(重也)以身爲天下，(貴已¶
　之身爲天下之身。)則可以託天下；(而後天下可以託之。)愛以身爲天下，(愛我之身爲天¶
　下之身。)則可以寄天下。(而後天下可以寄之。)故君子苟能無解其五藏，(『解』，分¶
　解也。『五藏』，五性也。)無擢其聰明，(『擢』，抽拔也。無拔出聰明以先天下。)尸居而龍見，(『尸居』，獨處，¶
　未變化也。而天下之變化存焉，故龍見不在田而在尸居。)淵默而雷聲，(『淵默』，靜存無震驚也，而天下之震驚¶
　出焉。故雷聲不在天下在淵默。)神動而天隨(我之神甫動于此，而彼之天輙契乎我，如谷之傳，聲影之隨形¶
　也。)從容無爲而萬物炊累焉。吾又何暇治天下哉！(炊如以息相炊之炊。¶
　『累』，微塵累聚也。炊累若遊塵之自動，言萬物同此天機自作自息，吾任之而巳，何暇治哉！)崔瞿問於老聃¶
曰：『不治天下，安臧(善也)人心？』老聃曰：『汝愼無攖(拂亂也。)人心。人心排¶
<pb:CK-KZ_JY133_03p021a>¶
下而進上，(排抑之則墜下，引進則向上。)上下囚殺，(上下無常，煩惱妄想，其係如囚，恐怖如殺。)淖(音綽)¶
約柔乎剛强。(『淖約』，柔也。所謂至柔，能制至剛。)廉[嵗*(刊-干)](音貴。)彫琢(廉[嵗*(刊-干)]是廉隅圭角也，彫琢是磨礱也，少年¶
　圭角以涉世磨礱殆盡。)其𤍠焦火(起燥急心)其寒凝冰(起戰兢心。)其疾俛仰之間¶
而再撫四海之外，(語其奔兢之疾則一俛仰之間而再臨乎四海之外)其居也淵而靜，其¶
動也縣而天。僨驕而不可係(拘制也。)者，其唯人心乎！(居而未動也，其靜如淵其。¶
　旣動也則懸隔。如天如淵天淵，懸絶也。此人心忿戾驕亢不可制伏之狀，故曰無攖也。)昔者黃帝始以¶
仁義攖人之心，堯舜(法之)於是乎股無胈，(音跋，作紱蔽膝也，薄于自奉)脛無毛，¶
　(勞于跋涉。)以養天下之形，愁其五藏(苦其心也。)以爲仁義，矜其血氣(束其¶
　筋骸)以規法度。然猶有不勝也，(不勝便是人各有心，人人鬬智矣。)堯於是放驩兜¶
於崇山，(南裔之山。)投三苗(卽饕餮也。)於三峗，(西裔之山。)流共工(官名，卽窮奇也。)於幽都，¶
<pb:CK-KZ_JY133_03p021b>¶
　(北裔。)此不勝天下也。(又無奈天下何堯舜且然。)夫施及三王而天下大駭矣。¶
　(駭其放伐)下有桀跖，(不仁不義。)上有曾史，(行仁行義。)而儒墨畢起。於是乎喜¶
怒相疑，(同已則喜，異已則怒。)愚知相欺，(懷知而不以相教。)善否相非，(自是而不肯相下。)誕¶
信相譏，(誠僞互有其黨。)而天下衰矣；(玄同之德衰。)大德不同，而性命爛漫矣；¶
　(『爛』者，糜爛也，猶腐壞也。『漫』者，澶漫也，猶泛濫也。德本大同，人人共一性命，皆可以長存。自大德不同，旁門誤人種種，而性¶
　命之眞喪矣。)天下好知，而百姓求竭矣。(殫盡思慮，應接不暇。)於是乎(嚴刑重罰，皆以¶
　有心防有心者。)釿(音斤)鋸(音句)制焉，繩墨殺(彈正而後琢削之，是殺也。)焉，椎(音槌)鑿決(潰也)¶
焉。(肉刑故用椎鑿皆是重其刑罰)天下脊脊(音籍，猶相踐籍也。)大亂，罪在攖人心。(聖人旣以¶
　重刑威天下，而亂之所由生也。罪在于以仁義攖人心，故仁義窮而刑罰用，亦熱之所必至者。)故賢者伏處¶
大山嵁嵓之下，而萬乘之君憂慄乎廟堂之上。(孤立無輔。)今世殊死¶
<pb:CK-KZ_JY133_03p022a>¶
　(非罪。)者相枕也，(事不同而同，以死斷者。)桁楊(長械也所以錮人之頸及脛者。)者相推也，刑¶
戮者相望也，而儒墨乃始離跂(足半離地)攘臂(露臂肆口而談。)乎桎梏之間。¶
意，(音噫，歎詞)甚矣哉！其無愧而不知耻也甚矣！吾未知聖知之不爲¶
桁楊接摺(械中橫木用桁楊必用接摺。)也，仁義之不爲桎梏鑿枘也，(音銳，枘員而鑿¶
　方，所以制桎梏者，其事相須有仁義，聖知必招罪戾。儒墨恐難僥倖苟免也。)焉知曾史之不爲桀¶
跖嚆(音蒿)矢也！(今之響箭猶言先聲)故曰『絶聖棄知而天下大治。』黃帝立爲¶
天子十九年(十地，數陰也。九天，數陽也。前庖丁十九年，此又曰十九年，皆寓陰陽二意，以爲下文欲官陰陽，取天¶
　地之精張本。)令行天下，聞廣成子在於空同(山名)之上，故往見之，曰¶
我聞吾子達於至道，敢問至道之精。(此精卽無極也，卽元始之祖炁也，爲造化之根，抵其¶
　精以治身，而緒餘可以治天下國家。人能得之，則宇宙在手。)吾欲取天地之精，(精者，先天一氣也。取¶
<pb:CK-KZ_JY133_03p022b>¶
　精之法安在吕祖曰：『掘地尋天見天光，種得金花果是强。』而玄門又有採日精月華之法。)以佐五穀，以養¶
民人，吾又欲官陰陽，以遂羣生，(官謂陰陽，爲我之官，無不効職而順令也。陰陽旣調，則羣生自¶
　然各遂其性矣。)爲之奈何？廣成子曰而(汝也。)所欲問者物之質也(『質』者，未散¶
　之樸也。)而(汝也)所欲官者，物之殘也。(『殘』者，樸散之器也。)自而(汝也。)治天下，雲¶
氣不待族而雨，草木不待黃而落，(『族』，聚也。雲行則雨施者，常也。草木必黃而後落者，理也。今¶
　皆不待先時而至，乃陰陽不調之故。)日月之光益以荒矣。(『荒』，廢也。日月薄蝕，以身占之，則耳目先病¶
　矣。)而佞人之心翦翦者，又奚足以語至道！(『翦翦』二字說盡殘物心事，便捷貌急¶
　遽求成之謂。)黃帝退，捐天下，築特室，席白茅，間(音閑)居三月，復往邀¶
之。廣成子南首而卧，黃帝順下風膝行而進，再拜稽首而問曰：¶
『聞吾子達於至道，敢問，治身奈何而可以長久？』廣成子蹷(驚而起。)¶
<pb:CK-KZ_JY133_03p023a>¶
然而起，曰：『善哉問乎！(不問治天下而問治身，故善之。)來！吾語汝至道。至道之精，¶
　(精神也。)𥥆𥥆㝠㝠；(不落形象。)至道之極，(精神之極處。)昏昏默默。(不着聲臭。)無視¶
無聽，(此道視之而不見，故無視聽之而不聞，故無聽。)抱神以靜，形將自正。(天君泰然，則百體從令也。)¶
必靜必淸無勞女形無摇女精乃可以長生(靜爲坐功之本，故必靜也，然心源不¶
　淸，恐有坐馳之病，故必淸也。勞汝形則不能靜矣，摇汝精則不能淸矣，故曰『無勞』云云，長生久視道在此矣。)目無¶
所見，耳無所聞，心無所知，女神將守形，形乃長生。(要之多視則精摇於目，亂¶
　聽則精摇于耳，多知則精摇于心，故無視、無聽、無知，則精不摇而神自甯，神，形之主也。常守其形，則形不壞而長生。)愼¶
女内，閉女外，多知爲敗。(愼汝内，握固其神也。閉女外，關鍵其耳目也。多知爲敗，泯絶其思慮也。然而道¶
　有陰陽，不可不知也。)我爲女遂於大明(至陽也。)之上矣，至彼至陽之原也；¶
爲女入於𥥆㝠(至陰也。)之門矣，至彼至陰之原也。(爲汝遂于大明之上矣，則見至¶
<pb:CK-KZ_JY133_03p023b>¶
　陽其赫赫乎！而至彼至陽之原，則赫赫者發乎地！爲汝入于𥥆㝠之門矣。則見至陰其肅肅乎而至彼至陰之原，則肅肅¶
　者發乎天。)天地有官，(陰主靜而陽主動天地有官)陰陽有藏，(陰含陽而陽含陰，陰陽有藏。)愼¶
守女身，物將自壯。我守其一(一卽先天眞一之氣，金丹也。)以處其和，(得天地冲和之¶
　氣。)故我修身千二百𡻕矣，吾形未嘗衰。』黃帝再拜稽首曰：『廣¶
成子之謂天矣！』廣成子曰：『來！余語汝。彼其物(道也。)無窮，(不變也。)而人¶
皆以爲終；(不識陰陽則此生有涯)彼其物無測，(不滯也)而人皆以爲極。(不知養生¶
　遂以爲有盡。)得吾道者，上爲皇而下爲王；(上德行無爲之道而爲皇，下德行有爲之道而¶
　爲王。)失吾道者，上見光而下爲土。(見日月之光而生，入土壤之間而腐。)今夫百昌¶
　(『昌』，盛也。猶言百物。)皆生於土而反於土(不止于人，百物皆然，臭腐化而爲神奇，神奇化而爲臭腐。)¶
故余將去汝，(離塵俗之意)入無窮之門，以遊無極之野。(猶言天地之外。)吾與¶
<pb:CK-KZ_JY133_03p024a>¶
日月參光，(與日月合其明。)吾與天地爲常。(與天地合其德。)當我，緡乎！(『當』，迎也。緡絲，之合而¶
　爲緡也。人有當而迎我者，知愼汝内閉汝外之道。其形猶緡，愈引愈長。)遠我，昬乎！(遠我而去者便不知陰陽¶
　而昏暗矣與之言長生之道必不信也)人其盡死而我獨存乎(人盡死，遠我之人也。我獨存，存¶
　于守一以處和也。)雲將(雲也。)東遊過扶摇之枝(風也，一云東海神木。)而適遭鴻䝉。¶
　(元氣也)鴻䝉方將拊(音甫)脾(音陛跳躍自得)爵躍而遊。雲將見之，儻然止，¶
　(自失貌。)贄然立，(拱立貌。)曰：『叟何人邪？叟何爲此？』鴻䝉拊脾爵躍不¶
輟，對雲將曰：『遊！』雲將曰：『朕願有聞也。』鴻䝉仰而視雲將曰：『吁！』雲¶
將曰：『天氣不和，地氣鬱結，六氣不調，四時不節。今我願合六氣¶
之精以育羣生，爲之奈何？』鴻䝉拊脾爵躍掉(音吊)頭曰：『吾弗知！吾¶
弗知！』雲將不得問。又三年，東遊，過有宋之野而適遭鴻䝉。雲將¶
<pb:CK-KZ_JY133_03p024b>¶
大喜，行趨而進曰：『天(指鴻䝉)忘朕邪？天忘朕邪？』再拜稽首，願聞於¶
鴻䝉。鴻䝉曰：『浮遊，不知所求；猖狂(放佚之狀)不知所往；遊者鞅掌，(《詩》云¶
　『鞅掌失容』也。言事煩勞不暇爲容。儀也。)以觀無妄。朕又何知！』(以猖狂之僞世而欲觀無妄之眞機，¶
　甚不相入，故終以爲不知也。)雲將曰：『朕也自以爲猖狂，而民隨予所往；朕¶
也不得已於民，(不能却其從。)今則民之放(傚法也)也，願聞一言。』鴻䝉曰：¶
『亂天之經，(經常。)逆物之情，(常情)玄天弗成；(不成就也。)解獸之羣，而鳥皆夜¶
鳴；(『解』，散也。機心一動，致烏皆夜驚而鳴。)災及草木，禍及昆蟲。(有爲之治足以治人。)噫，治人之¶
過也！』(有心治人之過。)雲將曰：『然則吾奈何？』鴻䝉曰：『噫，毒哉！僊僊乎(言三代以¶
　下流毒長久。)歸矣。』(猶言子姑去也。)雲將曰：『吾遇天難，願聞一言。』鴻䝉曰：『噫，¶
心養。(言汝此心自養便是。)汝徒處無爲，而物自化。(見不必亂天之經，逆物之情自有無爲而可以¶
<pb:CK-KZ_JY133_03p025a>¶
　化物。)墮爾形體，吐爾聰明，倫與物忘；(言不分倫類，與物相忘。)大同乎涬(音幸)¶
溟，(無氣之始。)解心釋神，(解去有心，釋去識神。)莫然無魂。(此魂乃識神遊魂也，識神旣解釋，則遊魂自無。)¶
萬物云云，各復其根，各復其根而不知；(『萬物云云』猶言種種也。比《道德經》多一萬字，則¶
　不止草木，併人在内矣。常人以丹田爲根，特一呼一吸，後天之根也。而先天之根，則五行不到處，父母未生前，所謂先天¶
　之祖炁是也，須復其根如嬰兒之不識不知。)渾渾沌沌，終身不離；若彼知之，乃是¶
離之。(若鑿竅而有知，則渾沌死而大道離。)無問其名，無闚其情，物固自生。』(物本無名，我不¶
　生分別而問其名。物本無情，我順其常然而不闚其情。則物固復根而自生矣，物卽道也。)雲曰：『天降朕¶
以德，示朕以默；躬身求之，乃今也得。』再拜稽首，起辭而行。(前面皆矯¶
　世俗絶之談，人多以爲異已故下文便說世情。)世俗之人，皆喜人之同乎；已而惡人¶
之異於已也。同於已而欲之，異於已而不欲者，以出乎眾爲心¶
<pb:CK-KZ_JY133_03p025b>¶
也。(其心以爲巳之聞見同出于眾人，人不得議我。)夫以出乎眾爲心者，(以同出乎眾爲心。)曷常¶
出乎眾哉！(何常超出于眾哉！)因眾以甯所聞，(因眾人之聞見以穩妥自已之聞見。)不如眾¶
技眾(多也。)矣。而欲爲人之國者，此攬(音覽)乎三王之利(仁義聖智之利。)而不¶
見其患者也。(仁義聖知之害。)此以人之國僥倖也，幾何僥倖而不喪人¶
之國乎！其存人之國也，無萬分之一；而喪人之國也，一不成而¶
萬有餘喪矣。(決辭)悲夫，有土者之不知也！夫有土者，(有天下。)有大物¶
也。(崇高莫大乎富貴。)有大物者，不可以物；物(不可以主宰綱維乎是物。)而不物，(而不物于¶
　物者。)故能物物。(故能主宰綱維乎是物也。)明夫物物者之非物也，(苟明夫主宰綱維乎¶
　是物者之非物也。)豈獨治天下百姓而已哉！出入六合，遊乎九州，獨¶
往獨來，(元神默運。)是謂獨有。(與天爲一。)獨有之人，是之謂至貴。(視大物之貴不可同¶
<pb:CK-KZ_JY133_03p026a>¶
　日而語。)大人之教，(下三句狀其無情之感。)若形之於影，聲之於響。有問而¶
應之，盡其所懷，(扣兩端而竭焉之意。)爲天下配。(與人相合而各得其宜也。)處乎無響，(寂以¶
　符感也。)行乎無方。(因人變化也。)挈汝適(擕天下而適道也。)復(來也。)之(往也。)撓撓，(擾)¶
以遊無端；(往來自如，撓撓以遊無極也。)出入無旁，(獨往獨來，無所旁依。)與日無始；(凡物有始¶
　則有終，無始則無終。)頌論形軀，合乎大同，(與大道脗合。)大同而無已。(無我也。)無¶
已，惡乎得有有！(以有爲有。)覩有者，(以有爲有者。)昔之君子；(指三代以下聖賢。)覩無¶
者，(以無爲宗。)天地之友。(仙佛是也。非獨有之人，孰能與于此哉！因上覩有覩無之說，又恐人截然分有無爲兩端，¶
　故下文語上而不遺下，語理而不遺物，觀『在宥』結尾篇議論，何常與吾儒異乎？)賤而不可不任(用也。)者，¶
物也；卑而不可不因者，民也；(承上貴字說來，道爲貴，則物爲賤。然物終不可遺也，故不可不任道¶
　爲尊。則人爲卑，然終不能離人也，故不可不因因相依也。)匿(隱昧也。)而不可不爲者，事也；麤¶
<pb:CK-KZ_JY133_03p026b>¶
而不可不陳者，法也；(道明而事昧，終不可以其昧而謝絶之，故曰『不可不爲』，道精而法粗，終不可以其粗¶
　而廢弛之，故曰『不可以不陳』者。)遠而不可不居者，義也；親而不可不廣者，仁¶
也；(義主分別，似與渾然之道相遠，然却不可不居道本無親疎。仁雖主于親愛，然亦不可不廣。)節而不可不¶
積(三千三百，非一時一人之力可爲，故曰『積』。)者，禮也；中(大中也。)而不可不高者，德也；(禮主¶
　節文似乎强世，然却不可不積德，雖人所同得，然亦有卓然自立處，故曰不可不高。)一而不可不易者，¶
道也；神而不可不爲者，天也。(道本至一，然却與時變通，故曰『不可不易』天雖至神，然天道遠，人道¶
　邇，人事却當自盡，故曰『不可不爲』。)故聖人觀於天而不助，(不助長則爲而不爲。)成於德¶
而不累，(無心積累德不期崇而自崇。)出於道而不謀，(有心圖度則失道之自然，不謀是率性之謂道¶
　矣。)會於仁而不恃，(有所恃則有邀結于民，非仁也，不恃是利之而弗庸矣。)薄於義而不¶
積，(可義可不必義，薄于義也，變而通之不積，則不蹈襲取之弊。)應於禮而不諱，(自然應禮，非由忌諱也。)¶
<pb:CK-KZ_JY133_03p027a>¶
接於事而不讓，(當行則行，無所退縮也。)齊於法而不亂，(與民畫一無心更張也。)恃於¶
民而不輕，(民雖可特，不輕身以狥民。)因於物而不去。(物雖可因，不狥物以喪眞。)物者莫足¶
爲也，而不可不爲。(不爲之爲，爲而不爲，便是無爲。)不明於天者，不純於德；不通¶
於道者，無自而可；(天乃德之原，故學不知天，卽抱一察以自好，干德必不純。道乃事之宗識，不通道卽見聞¶
　極博知風，不知自安所往而可？)不明於道者，悲夫！何謂道？有天道，有人道。無¶
爲而尊者，天道(道心。)也；有爲而累(危也。)者，人道(人心。)也。主者，(卽是道心爲主。)天¶
道也；臣者，(卽是人心聽命。)人道也。天道之與人道也，相去遠矣，不可不¶
察也。(甚言人當無爲，不當有爲。)¶
　復圭子曰：莊子學本老子，自太上而下，道德無有出其右者¶
　也，後世玄宗、禪伯咸取則焉。聞天下止可在之宥之而不可¶
<pb:CK-KZ_JY133_03p027b>¶
　以法治之。夫人人而自在，毋以多事揺之，則性全何恬淡也。¶
　人人而安宥，毋以作爲害之，則德存何愉快也。人知樂性是¶
　不恬而甯，知苦性爲不愉，堯桀之所同病也。夫有恬愉則有¶
　喜怒矣，喜怒過甚者，必毗于陰陽而召寒暑之不和，顚倒人¶
　之思慮，于是天下始有悍佞、狂聖之不同，因有賞善罰惡之¶
　殊術。此以法治天下而不能在宥天下者也。安能保其性命¶
　之不傷哉！將欲治之以聰明仁義，而適以溺于聲色，叛于德¶
　理。將欲治之以禮樂聖知，而適以近于技淫，蹈于藝疵，使八¶
　者而有益于性命猶不關係乎存亡。况八者而無益于性命，¶
　而天下尊之信之、誦之讀之、鼓之舞之、歌之咏之，何爲者哉！¶
<pb:CK-KZ_JY133_03p028a>¶
　八者，皆有爲也。而愈不治，則莫若無爲，無爲而性命之情得¶
　矣。必先知貴愛吾身之性命，而後可以託寄天下之性命。内¶
　葆其五性，外塞其聰明，不動不言，而龍見寓于尸居，雷聲藏¶
　于淵默，吾之神動于此，而人之天隨於後，從容無爲，而萬物¶
　咸得其所，如吹累焉。在之宥之也，非暇治之也。崔瞿以治天¶
　下而後能臧人心，老子何爲？曰汝愼毋攖人心，夫人心方寸¶
　耳，可排之而下，亦可進之而上。可繫之如囚，亦可制之使殺。¶
　可以淖約而柔剛强，亦可以廉[嵗*(刊-干)]而施彫琢，可以不火而𤍠，¶
　亦可以不寒而氷近。可使之遠遠，可使之近靜，可使之動動，¶
　可使之靜，可内可外，可淵可天，人心之僨驕而不可制有如¶
<pb:CK-KZ_JY133_03p028b>¶
　此。昔黃帝之與唐堯，俱以仁義攖人心，規法度而不勝施。及¶
　三王放伐逆施，而天下大駭。自桀跖、曾史出而儒墨紛紛起¶
　矣，於是有喜怒愚知，相疑相欺也者；有善否誕信，相非相譏¶
　也者。盛世甯復有此乎？吾見人各德其德，而性命之眞喪矣；¶
　人各懷一知，而百姓之求竭矣。復有釿鋸繩墨椎鑿之加而¶
　天下愈不可支矣。夫聖知仁義，曾史所以制法而安天下性¶
　命之情，然而法有所不及施，則謂聖知之爲桁楊接摺也，可¶
　謂仁義之爲桎梏鑿枘也，亦可謂曾史之爲桀跖嚆矢也，亦¶
　可總之治天下不如先治吾身，故黃帝謁廣成子於空同之¶
　上，欲取精於天地而養民人，官陰陽以遂羣生，廣成子不輕¶
<pb:CK-KZ_JY133_03p029a>¶
　以至道吿之者，何也？爲黃帝之治陰陽未調，以致雲氣不族，¶
　而雨草木不黃，而落日月有薄蝕之患，而安足以語至道？黃¶
　帝於是退而齋戒，復稽首於廣成子而問治身長久之道，廣¶
　成子曰，至道之精，𥥆𥥆㝠㝠，無象也。至道之極，昏昏默默，無¶
　聲也。無視無聽者，内視而返聽也。抱神以靜心，若槁木也。形¶
　將自正，形若死灰也。人心好靜，必靜而後不牽於欲；人神好¶
　淸，必淸而後不擾於心。無勞汝形，養外以保内也；無揺汝精，¶
　固内以壯外也。乃可以長生，神長生也。目無所見，耳無所聞，¶
　則精不揺，于耳目猶有限也。心無所知，斯精不揺于心而神¶
　自甯。神守其形，形乃長生。愼汝内，則内不出；閉汝外，則外不¶
<pb:CK-KZ_JY133_03p029b>¶
　入。凡人學道不終，皆是多知爲敗，故以一語喚醒之。欲識人¶
　身之陰陽，當先明天地之陰陽，而後人身之陰陽可按也，我¶
　爲汝遂於大明之上而至陽之原，則在地，我爲汝入於𥥆㝠¶
　之門而至陰之原，則在天。丹經云：『凡人欲作大羅仙，須知陰¶
　陽顚倒顚。』此之謂也。分陰分陽，則天地有官矣。陰含陽而陽¶
　含陰，則陰陽有藏矣。内不出而外不入，是愼守汝身也。吾身¶
　爲純陽，是物將自壯也。物卽丹家之藥物，我惟守此先天眞¶
　一之氣，以處於太和之中，故千二百𡻕而形不衰。此道無窮¶
　無極。上德行吾無爲之道而爲皇，下德行吾有爲之道而爲¶
　王。失吾道者神奇化而爲臭腐，亦猶百昌生于土而歸于土¶
<pb:CK-KZ_JY133_03p030a>¶
　已耳。吾將舍子而去入無窮而遊無極，與日月參光，與天地¶
　爲常。人之近而當我者，猶緡之愈引愈長也。人之遠而背我¶
　者，猶夜之愈昏愈暗也。人其盡死，若何而死也？而我獨存，何¶
　爲而存也？亦可以深長思矣，雲將，浮雲也。以喻人生之血氣¶
　或聚或散也。鴻䝉，元氣也。以喻人生之眞氣當長存也。雲將¶
　願合六氣之精以育羣生，鴻䝉始而辭之以弗知恐知識之¶
　開大道之漓也。再遇再問猶以不知答之。其曰，浮遊不知所¶
　求，無定求也猖狂不知所往，無定往也。以無定求無定往之¶
　見而欲合宇宙之六氣以觀眞實無妄之理，朕又何知焉雲¶
　將？三問而鴻䝉乃曰，亂天經而逆物情，玄天弗佑，驚乎鳥獸，¶
<pb:CK-KZ_JY133_03p030b>¶
　災及草木，禍及昆蟲，豈非治人之過乎！雲將固問而鴻䝉乃¶
　曰，心者，性命之所統會也，已與百姓之所同得也。汝能心養¶
　而自在自宥，卽所以在宥天下，是徒處無爲而物自化也。墮¶
　爾形體者，養心不養形也。吐爾聰明者，黜其聰明於不用也。¶
　倫與物忘，視一切人皆作平等觀也，所以然者何也？其道直¶
　追乎涬溟無氣之始，解心釋神，莫然無魂，卽内觀其心，而心¶
　無其心也。萬物芸芸，各復其根，草木之復根易知也。龜能伏¶
　氣，鹿運督脈，二蟲尙知復根以引年。人本先天之祖氣，所以¶
　生而爲根，非重性命而輕財帛之奇男子，安得聞仙師復根¶
　之秘訣？呂祖云：『欲求天上寶，須用世間財。』非有知不能入道。¶
<pb:CK-KZ_JY133_03p031a>¶
　又云『各復其根而不知』，非無知不能得道也。渾渾沌沌終身¶
　不離，復根也。若彼知之乃是離之，恐得道之後加一知識，則¶
　渾沌鑿而道不爲我有矣。凡丹經所云『鉛汞龍虎』等號，皆强¶
　名也。吾惟復其根而不必問其名之有無，學道者萬千，而聞¶
　道者百不得一。吾惟養吾心以復吾根而已，奚必問人情之¶
　眞僞，則故物自生而還吾先天之精氣神也。問在宥羣生而¶
　答以復根者，先自治而後治人也。若不知世俗之人喜同而¶
　惡異，安知其同眾方能免物議哉！夫夫也止知効三王仁義¶
　聖知之利，而不知有仁義聖知之害。爲其存人之國者少而¶
　喪人之國者多。有土者不可不知也，有土者有大物而不能¶
<pb:CK-KZ_JY133_03p031b>¶
　物物，明此道者其緒餘以治百姓，而其精以治身，獨往獨來，¶
　元神默運，是謂『獨有』，而能自復其根者也，不更貴於有大物¶
　者哉！故大人有形影聲響，問答之教，無心之感，爲天下配而¶
　咸宜者也。處乎無響示不言之教也，行乎無方顯不滯之途¶
　也，挈汝適欲天下，亦如吾之無響無方耳。若而人也，往來出¶
　入莫知其終，烏覩其始，形神俱妙，與大道合，安見有巳無已，¶
　則一切俱無惡得有有，故覩有者昔之君子聖賢也；覩無者，¶
　天地之友仙佛也。故任物因民爲事陳法，皆覩有也。居義廣¶
　仁，積禮高德，亦覩有也。道本與時爲變易，吾亦與之爲變易；¶
　天本神而寄於人，吾亦盡天道於人事。故聖人以下，雖亦是¶
<pb:CK-KZ_JY133_03p032a>¶
　覩有，總是有爲中之無爲。性命本之於天，聖人觀其所自來，¶
　不受天損亦不藉人益，不助也。繼之者善爲德，聖人成德不¶
　見其增，有時而崇不累也。出於道而不參之以人謀，會於仁¶
　而不恃之以爲恩，薄於義而不積之以傷性。動卽是禮非以¶
　避諱，而爲禮當行卽行，接於事而不讓畫。一者，法也。不亂而¶
　更張者，亦法也；可恃者，民也，不輕身以狥者，亦民也；當因者，¶
　物也，不去物而喪眞者，亦物也。天者，德之元；道者，事之宗。故¶
　不明於天者，不純於德；不通於道者，無自而可。道有天人，無¶
　爲而尊者，天道也，亦主道也。自然而然也，有爲而累者，人道¶
　也，亦臣道也，非自然也。人君欲體天行道，而不以無爲爲尊，¶
<pb:CK-KZ_JY133_03p032b>¶
　可得謂之知道者乎？此之謂在宥天下，而非治天下也。¶
<pb:CK-KZ_JY133_03p033a>¶
** 　　外篇天地第十二¶
　　　(道本自然，因人而治是謂至治順性而修，是謂至德在去智與累而已。)¶
天地雖大，其化均也；(禮統云天地者元氣之所生萬物之祖也)萬物雖多，其治一也；¶
　(吕吉甫曰：『道生一而至萬，何從而治哉！一則各復其根而不知乃其所以治也。謂主張綱維乎是者。』)人卒雖眾，¶
其主君也。(天地主萬物，人君主萬民。)君原於德而成於天，故曰，玄(非德無以出治，非天¶
　無以成德。天爲玄天，君爲玄德。天子稱朕，朕卽玄也。)古之君天下，無爲也，天德而已矣。¶
　(惟無爲也，而後謂之天德。一有作爲，則爲人道，而非天德矣。)以道觀言而天下之君正，以¶
道觀分而君臣之義明，以道觀能而天下之官治，以道泛觀而¶
萬物之應備。(陸西星曰：『夫天德，卽天道也。道不能不散而爲器，故凡天下之有名相者，莫非道樸之所散。故以道¶
　觀言則稱謂定，而人君之名正矣，以道觀分則上下位而事使之義明矣，以道觀能則大小異職而天下之官治矣，以道¶
<pb:CK-KZ_JY133_03p033b>¶
　汎觀則無獨有對而天下之應備矣。』)故通於天地者，德也；行於萬物者，道也；上¶
治人者，事也；能有所藝者，技也。(陸西星曰：『德謂性命之正道，謂當然之理，形而上焉者也。上之¶
　所以治人者，事也；人之所以成能者，技也，形而下焉者也。』)技兼於事，事兼於義，義兼於德，¶
德兼於道，道兼於天。(道德是精者，事與技是粗者。無精無粗，皆出於自然，則技卽事，事卽藝，藝卽德，德卽¶
　道，道卽天，無上下也，無精粗也，故曰技兼云云。兼者，合而一之之義。分而兩則道器離矣，此叚所論極爲精當。)故曰¶
古之畜天下者，無欲而天下足，無爲而萬物化，淵靜而百姓定。¶
記曰：(老子所作)通於一而萬事畢。無心得而鬼神服。(通一而萬畢，卽一粒粟中藏世¶
　界之謂也。凡人必心有所失，然後有心得，皆後天也。我心原無失，渾然一先天，安有所得，自然與鬼神合其吉凶，故鬼神¶
　服。)夫子曰：夫道，覆載萬物者也，洋洋乎大哉！君子不可以不¶
刳(音枯)心焉。(去其知覺而後可以入自然之道也。)無爲爲之之謂天，(爲之以自然，而後合天然之道。)¶
<pb:CK-KZ_JY133_03p034a>¶
無爲言之之謂德，(有心得者必不洩露於言矣。)愛人利物之謂仁，不同同之¶
之謂大，(聯異以爲同也。)行不崖異之謂寛，(有彼此分途則窄，無彼此則寛。)有萬不同之¶
謂富。(官天地而府萬物，故謂之富。)故執德之謂紀，(德有大小，大德者，綱也。小德者，紀也。大德不勉而中¶
　若細行，必檢執之僅，謂之紀而已。)德成之謂立(卓然自立不爲外物所搖。)循於道之謂備，¶
　(道原眾善悉有，故循道則備道全美。)不以物挫志之謂完。(不以外物累其心，則體受而歸全。)君¶
子明於此十者，(備此十者之德，則内重外輕，而齊萬物、一生死矣。)則韜乎其事心之大¶
也，(『韜』，載也。包容之義心，大，故事無不容。)沛乎其爲萬物逝也。(『逝』，往也。萬物往來不窮，而吾與之俱無窮¶
　也。)若然者，(下四句言不以身捐道。)藏金於山，藏珠於淵，不利貨財，不近¶
富貴；(下四句言不以物捐道。)不樂夀，不哀夭；不榮通，不醜窮；不拘一世之¶
利以爲已私分，不以王天下爲已處顯。(一世之利厚矣，而不以爲已私天下之權重矣。¶
<pb:CK-KZ_JY133_03p034b>¶
　而不以爲已顯。)顯則明，萬物一府，死生同狀。(顯則明，明以德而非以位。處上則帝王天子之¶
　德，處下則玄聖素王之道也。管見云：王天下不以爲已顯也，乃若所顯則有之在明乎？萬物一府，死生同狀耳萬物一府，¶
　則無彼我之分；死生同狀，則無去來之累。此爲刳心之極致與。)夫子曰：(又述師言。)夫道淵乎其居¶
也。(寂然不動)漻乎其淸也。(澄然不淆)金石不得，無以鳴。(以爲無耶？金石不得無以鳴。)故¶
金石有聲，不考不鳴。(以爲有耶？金石不考則不鳴。金石本有能聲之理，而非聲聲者以感之，則亦無以自¶
　鳴。)萬物孰能定之(卽是而觀，道俱兩在。鳴者是道乎？考者是道乎？以爲定在金石，不考何以不鳴。定在¶
　考者。他聲何以不同？金石定在虛空，考之何以無聲？疇能定之。畢竟天非人，不因人非天不成，考者非道，而所以考者則¶
　道也。)夫王德之人，素逝而耻通於事，(『逝』，先往也，言率其素履，以往常自淸淨，未嘗着於事¶
　爲色相中，故曰『耻通於事』。)立之本原而知通於神。(『本原』，初也。如水之源，然雖耻，通於事，而事至能¶
　揆，物來能應，所謂淸明在躬，志氣如神。)故其德廣，其心之出，有物採之。(通於神則淸通¶
<pb:CK-KZ_JY133_03p035a>¶
　無礙，故日其德廣其心之出而有物，物爲何物？乃先天眞一之氣。『採之』者，採取其藥物也。)故形非道不生，¶
生非德不明。(昭昭生于㝠㝠，故形非道不生，卽立之本源也。道得于心之謂德明者，明其有物必有則也，故生非¶
　德不明，卽知通于神也。)存形窮生，立德明道，(存形而窮生，窮其一物，各具一太極也。立德而明道，¶
　明其萬物統體一太極也。)非王德者邪？蕩蕩乎！忽然出，勃然動，而萬物從¶
之乎！此謂王德之人。(『出』者，首出庶物之義，『動』，動而應也。『從之』者其聖人作而萬物覩乎！)視乎㝠¶
㝠，聽乎無聲。㝠㝠之中，獨見曉焉；無聲之中，獨聞和焉。故深之¶
又深而能物焉，(獨見獨聞者，不因有聞見而後有，不以冺聞見而遂無。深之又深，莫可測矣，而物物皆能順應。)¶
神之又神而能精焉；(神之又神至無方，而處處發見精光。)故其與萬物接也，至無¶
而供其求，時聘而要其㝛，(至無而供其求，卽虛而不屈，動而愈出，無爲而無不爲也。『時聘而要其㝛』，¶
　卽逝曰遠，遠曰反，動極而歸乎靜也。『供』供給也。『聘』，馳聘也。『要』，統會也。『㝛』，歸㝛也。)大小，長短，修遠。(可大可小，¶
<pb:CK-KZ_JY133_03p035b>¶
　可長可短，而又可修遠道之體，如此卽中庸費而隱之義。)黃帝遊乎赤水之北，(生我之門死我戸，幾¶
　個惺惺幾個悟。)登乎崑崙之邱而南望，還(音旋)歸，(南望，進陽火也。旋歸，則退陰符終矣。)遺¶
其玄珠(遺走失也玄珠眞陽也乃乾體破而爲離)使知索之而不得使離朱索之而¶
不得。(知明皆不可求。)使喫(音隙)詬(音厚)索之而不得也。(『喫詬』，言辨也。不可以議論强探。)乃使¶
象罔，象罔得之。(『象罔』，火候也。其來也有象，其隱也罔形，仙家所謂不老不嫩，故一索而卽得之。)黃帝曰：¶
『異哉！象罔乃可以得之乎？』(在乾體爲玄珠，在坎體爲象罔。昔也失之于赤水，今也得之于赤水，取坎¶
　塡離也。莊老以數語而發洩殆盡今，之學道者萬千而知道者寥寥，予曾得仙師口訣，故不敢自秘，爲世人指迷，知我罪¶
　我曷計焉。)堯之師曰許由，許由之師曰齧缺齧缺之師曰王倪，王¶
倪之師曰被衣。堯問於許由曰『齧缺可以配天乎？』(王天下也，猶言配帝。)吾¶
籍王倪以要(邀致也。)之。許由曰殆哉圾(殆圾皆危也。)乎天下！齧缺之爲¶
<pb:CK-KZ_JY133_03p036a>¶
人也，聰明睿知，給數(音朔)以敏，其性過人，而又乃以人受天。(天賦而天¶
　全之，謂之天受，恃其聰明睿知而穿鑿以應，事故謂之以人受天。)彼審乎禁過，而不知過之¶
所由生。與之配天乎？彼且乘人而無天，(『乘』，行也。行其在人之事，而欲以人勝天。)方¶
且本身而異形，(『身』，我也。以我身與物對，先已而後人也。)方且尊知而火馳，(自尚其知而露¶
　其精光，如火之遠馳也。)方且爲緒使，(自此天下日多事，不免爲細事所役使。)方且爲物絯，¶
　(音核，方爲事物所束縛也。)方且四顧而物應，(道貴乎靜而能應四顧，而物應則非靜矣。)方且應¶
眾宜，(道貴乎無心，而應物應眾宜，則有心矣。)方且與物化而未始有恒。(如是則與物俱化，而¶
　失其眞常之性矣，非定而應者也。)夫何足以配天乎？(此皆有知有爲之道，未足以配天也。)雖然，¶
　(又下一轉先抑而後揚，揚之而復抑，文字變化之妙。)有族，有祖，(言族聚者，必尊其祖也)可以爲眾¶
父，而不可以爲眾父父。(眾父者出於眾人而可以爲其父也。眾父之父則又高出之矣，缺之才可以首¶
<pb:CK-KZ_JY133_03p036b>¶
　出而去道之遠，故不可以爲眾父父。)治，亂之率(音帥)也。北面之禍也，南面之賊也。¶
　(言此人之用於世，可以致治，亦可以治亂者，北面臣也，南面君也。葢君道無爲，臣行君之令而致之民果於自用，所以不¶
　免有禍害。)堯觀乎華(山名)華封人(守封彊者。)曰：『嘻，聖人！請祝聖人。』使聖人¶
壽。堯曰：『辭。』『使聖人富。』堯曰：『辭。』『使聖人多男子。』堯曰：『辭。』封人曰：『壽¶
富，多男子，人之所欲也。汝獨不欲，何耶？』堯曰：『多男子則多懼，(懼其¶
　生亂也。)富則多事，(勝心不已。)壽則多辱。(嫌其易侮也。)是三者，非所以養德¶
也，故辭。』(堯有不欲之心，便有意非自然也。)封人曰：始也我以女爲聖人邪？今然¶
君子也，天生萬民，必授之職。多男女而授之職，則何懼之有！富¶
而使人分之，則何事之有！夫聖人，鶉(音湻，居無常所。)居而鷇食，(鳥初生者爲鷇，¶
　毋自哺之，無心于食。)鳥行而無彰；(鳥行虛空，過而無迹，無心自然之意。)天下有道，則與物¶
<pb:CK-KZ_JY133_03p037a>¶
皆昌；天下無道，則修德就閒；千𡻕厭世，去而上仙；乘彼白雲，至¶
於帝鄕；三患(少壯老也，如《楞嚴》恆河沙之喻。)莫至，身常無殃；則何辱之有！封人¶
去之。堯隨之，曰：『請問。』封人曰：『退已。』(世變愈趨愈下，借堯舜禹言之。)堯治天下，伯¶
成子高立爲諸侯。堯授舜，舜授禹，伯成子高辭爲。諸侯而耕。禹¶
往見之，則耕在野。禹趨就下風，立而問焉，曰：『昔堯治天下，吾子¶
立爲諸侯。堯授舜，舜授予，而吾子辭爲諸侯而耕，敢問，其故何¶
也？』子高曰：『昔堯治天下，不賞而民勸，不罰而民畏。今子賞罰而¶
民且不仁，德自此衰，刑自此立，後世之亂自此始矣。夫子闔(音盍)¶
行邪？無落吾事！』(『落』，荒廢意，言無廢，吾耕事也。)俋俋(音邑，俛首耕之狀。)乎耕而不顧。泰¶
初有無，無(無無乃主張此無者)有無名；(天地之始卽無也，所謂無名天地之始也。)一之所起，有¶
<pb:CK-KZ_JY133_03p037b>¶
一而未形。物得以生，謂之德；(無極與太極對，是一有一無，而無有之上，有箇主張之者爲一，一之¶
　所起，不惟無有，而亦無無，何有形？此箇無無，物不得不可以爲物。德之爲言，得也。天地之大德曰生。)未形者有¶
分，且然無間，謂之命；(物生未形，若有分矣。然陰陽闔闢，往來不窮，却又分他不得是，則天之所以爲命也。)¶
留動而生物，物成生理，謂之形；(命本靜而渾然，亦無形象可見也，至元氣留聚于此，則鼓動萬¶
　物之出機而物生矣。有物必有則而理斯附焉，謂之形，則器不離理也。)形體保神，各有儀則，謂¶
之性。(神以君形，然非形不棲。則形體也者，所以保䕶其神，第四肢百骸與元神並運，莫不有當然一定之儀則，卽神中之¶
　性也，而理亦何常離器乎。)性修反德，德至同於初。同乃虛，虛乃大。(性卽是德，何必¶
　反德失性而後修，修卽湯武反之也，故曰反德，後天之學，到亦同于先天之初，而本體無一毫之渣滓，故曰同乃虛，虛則¶
　何所不容，故曰『虛乃大』。)合喙(音晝)鳴，喙鳴合，與天地爲合，(『喙』，鳥喙也。合喙『鳴』者猶言眾口¶
　一詞也，民心雖愚，合之則聖，豈不與天地合德乎！)其合緡緡，(音冺，與脗同。)若愚若昏，是謂¶
<pb:CK-KZ_JY133_03p038a>¶
玄德，同乎大順。(其合也，緡緡然脗合無際，若愚若昏，老子所謂『眾人昭昭我獨若昏，眾人察察我獨若悶。』如是¶
　則謂之玄德，而同於大順矣。『大順』者，順其自然而不以已私與之也，修性返德其道如此。)夫子問於老聃¶
曰：『有人治道若相放，(相似也。)可不可，然不然。(以我之可明彼之不可，以我之然明彼之¶
　不然，言不苟同於眾。)辯者有言曰，『離堅白若縣(音玄)寓，若是則可謂聖人¶
乎？(『離』，分析也。辯者之言堅白異同紛紛，我能離析若，揭日月懸之天宇，非有過人之才智者不能。)老聃曰：是胥¶
易技係勞形怵心者也。(胥易謂庶人在官更番直事技係謂居肆計功皆勞形怵心以才藝自累者也)¶
執狸之狗成思，猨狙之便自山林來。(執狸之犬，人思係之；便㨗之猿，人思捕之。見聖人不¶
　以才智自見，終亦不以才智自累也。)邱予告若而所不能聞與而所不能言(不能¶
　聞與不能言者何物？卽無極也。前所云秦初有無無是也。)凡有首有趾無心無耳者眾，(有首¶
　有趾，卽自頂至踵之謂也。無心無耳者眾，是無知無聞也。無心是無學道之根器，無耳是未遇仙師，若何而與天地合德。¶
<pb:CK-KZ_JY133_03p038b>¶
　天地同久之道未聞也。)有形者與無形無狀而皆存者盡無。(有形者何？物四體百¶
　骸也，精也。無形無狀者何物？氣也，神也。凡人勞其形而揺其精，不知煉精化氣，煉氣化神，故精竭而形盡矣，形盡而形形¶
　者亦與之俱盡。)其動，止也；其死，生也；其廢，起也。(其動、止、死、生、廢、起，未嘗異於人。)此又¶
非其所以也。(所以者則與人異，所以卽無形無狀者。)有治在人，忘乎物，忘乎天，其¶
名爲忘已。忘已之人，是之謂入於天。(已爲人物之統會，天又爲已與人物之源頭，未世爲¶
　治者多以已治人，以其知有物也。上古以人治人，胸中且不知有物，又安知有物之從出而爲天乎！豈惟形骸不隔，物我¶
　無間，方且墮肢體，黜聰明，併已亦忘之矣。名雖爲人，而實遊于九天之上。人物不能出其範圍中也。旣曰『忘天而又曰入¶
　天者，譬善汨者忘于淵，而後能入于淵也。)蔣閭葂見季徹曰：『魯君謂葂也。』曰：『請受¶
教。』辭不獲命，旣已告矣，未知中否，請嘗薦之。(陳也，請以所言陳之。)吾謂魯¶
君曰：『必服恭儉，拔出公忠之屬(舉賢也。)而無阿私，(心無偏黨也。)民孰敢¶
<pb:CK-KZ_JY133_03p039a>¶
不輯！(音集，安也。)季徹局局然(大笑貌。)笑曰：(以下言有心之害道。)若夫子之言，於帝¶
王之德，猶螳蜋之怒臂以當車轍，(言力小不足以任大事也。)則必不勝任矣。¶
且若是，則其自爲處(言其自爲所處之地如此。)危，其觀臺多，物將往，投迹者¶
眾。』(自持恭儉，用人公忠，心無偏黨，民各安堵，不可謂非，善治也。然而帝王之道貴無爲而賤有爲，故季徹笑閭葂，恐其所行¶
　未必能如其所言，有似螳蜋怒臂以當車轍，識者知其必不勝任矣。又似高其觀臺能聳動人物投迹于一時者，雖眾却¶
　不能瞻仰于久遠也。)蔣閭葂[虎*頁][虎*頁](音虩驚貌)然驚曰：(《易》曰：『震來虩虩』，註謂蠅虎進退多驚。)葂也¶
汒(茫同)若於夫子之所言矣。(聞此言而不知也。)雖然，願先生之言其風也。¶
　(猶言遺風，願言其畧之意。)季徹曰：『大聖之治天下也，揺蕩(化導之意如草木揺蕩于春¶
　一般全無作爲處)民心，使之成教易俗，舉滅其賊心(有爲之志。)而皆進其¶
獨志，若性之自爲，而民不知其所由然。(聖人順民心之自然，使之自得其性，成教易俗，¶
<pb:CK-KZ_JY133_03p039b>¶
　所謂鼓之舞之，以盡神也。民滅其相，戕相賊之心，而進其昭徹獨見之志，大順大化，若性之固有，而忘帝力於何有矣。)¶
若然者，豈兄堯舜之教民，溟滓(音幸，俛首甘心之意。)然弟之哉？欲同乎德¶
而心居矣。(大聖之治若是，則豈兄堯舜之道而弟溟涬之德哉！蓋堯舜有心而出治溟涬之民，無心而自然者。『欲』者，¶
　聖人欲民之同歸于德而各得其所安矣。)子貢南遊於楚，反於晉，過漢陰，見一丈¶
人方將爲圃畦，(種菜蔬曰圃畦圃之界限也。)鑿隧而入井，抱甕而出灌，搰搰¶
　(音窟勞貌。)然用力甚多而見功寡。子貢曰：『有械於此，一日浸百畦，¶
用力甚寡而見功多，夫子不欲乎？』爲圃者仰而視之曰：『柰何曰：¶
『鑿木爲機，後重前輕，挈水若抽，數(音朔)如泆(音逸)湯，(言取水之逸也。)其名爲¶
槔。』(音羔，桔槔也。)爲圃者忿然作色而笑曰：『吾聞之吾師，有機械者必¶
有機事，有機事者必有機心。機心存於胸中，則純白不備；(『機械』，器也¶
<pb:CK-KZ_JY133_03p040a>¶
　用之則爲機事，所以用之者心也。機心存則方寸擾擾而不純，不純故不白也。白如虛白之白。)純白不備，則¶
神生不定；神生不定者，道之所不載也。(神生猶言神發也。葢本體純粹，自然光明透徹¶
　而可以載道。純白不備，則日見其紛紜而揺揺靡定矣，道奚由以載哉！)吾非不知羞而不爲也。』¶
子貢瞞然慙，俯而不對。有間，爲圃者曰：『子奚爲(卽奚有之意。)者邪？』曰：¶
『孔邶之徒也。』(借聖人以自重。)爲圃者曰：『子非夫博學以擬聖，(賢希聖也。)於于¶
　(夸毗之貌。)以蓋眾，(猶云蓋世。)獨弦哀歌(自誦自歌以振響于天下也)以賣名聲於天¶
下者乎？汝方將忘汝神氣，墮汝形骸，(卽冺其機心于不用。)而庶幾乎！而身¶
之不能治，而何暇治天下乎！子往矣，無乏(荒廢也)吾事！』子貢卑陬¶
　(音鄒，愧恧之貌。)失色，頊頊(音旭自失之貌)然不自得，行三十里而後愈。其弟¶
子曰：『向之人何爲者邪？夫子何故見之變容失色，終日不自反¶
<pb:CK-KZ_JY133_03p040b>¶
　(言不復其常也。)邪？』曰：『始吾以爲天下一人(指夫子言)耳，不知復有夫人也。¶
吾聞之夫子，事求可，功求成。用力少，見功多者，(如桔槔之類)聖人之¶
道。今徒不然。(漢陰丈人獨不然。)執道者德全，(在天爲道，在人得之則爲德故，執道則德全。)德¶
全者形全，(德内也形外也故内全外自全)形全者神全。(形，神之舍也；神，形之主也。舍不壞則主有所依。)¶
神全者，聖人之道也。託生與民並行而不知其所之，汒乎湻備¶
哉！功利機巧必忘夫人之心。若夫人者，(指漢陰丈人言。)非其志不之，非¶
其心不爲。雖以天下譽之，得其所(所言行於世曰得其所。)謂，謷然不顧；以¶
天下非之，失其所謂，(所言不行曰失)儻然不受。天下之非譽，無損益焉，¶
是謂全德之人哉！我之謂風波之民。』(『易』，動也。)反於魯，以告孔子。孔¶
子曰：『彼假(託也卽事卽道之謂)修渾沌氏之術者也，(上古無爲之世。)識其一，不知¶
<pb:CK-KZ_JY133_03p041a>¶
其二；(心不分也。)治其内，而不治其外。夫明白入素，無爲復樸，體性抱¶
神，以遊世俗之間者，汝將固驚邪？(言汝未知此道宜乎驚異也。)且渾沌氏之¶
術，予與汝何足以識之哉！諄芒(未雕未琢之人也。)將東之大壑，(海也，觀海亦浮¶
　海之意。)適遇苑風(囿内之風)於東海之濱。苑風曰：『子將奚之？』曰：『將之¶
大壑。』曰：『奚爲焉？』曰夫大壑之爲物也，注焉而不滿，酌焉而不竭，¶
吾將遊焉。』苑風曰：『夫子無意於橫目之民乎？(橫目爲人禽獸則直目矣)願聞¶
聖治。』諄芒曰：『聖治乎？官施而不失其宜，(無曠職也。)拔舉而不失其能，¶
　(無遺賢也。)畢見其情事而行其所爲，(人各紓其情實而無浮行也。)行言自爲而¶
天下化，(所行所言，自爲而巳，非爲人也。無心爲人，而天下自化。)手撓顧指，(手一動隨所顧而指之。)四¶
方之民莫不俱至，(丕應徯志也)此之謂聖治。』『願聞德人。』(全德之人視聖治又高。)¶
<pb:CK-KZ_JY133_03p041b>¶
曰：『德人者，居無思，行無慮，(動靜無所容心也。)不藏是非美惡。(所謂不思善不思惡¶
　也。)四海之内共利之之爲悅，共給之之爲安；(寄蜉蝣於天地，而不知有其身。)¶
怊(音超)乎若嬰兒之失其母也，(氾氾乎不知其所依。)儻乎若行而失其道也。¶
　(儻乎沉吟貌行不知其所歸無心於世也。)財用有餘而不知其所自來，飲食取足¶
而不知其所從，(無心於求，故人不見其乏而常至足也。)此謂德人之容。』(德人忘功)『願聞¶
神人。』曰：『上神乘光，(上神者，神上升而日月之光反乘於下也。)與形滅亡，(雖有形而若亡，所謂入金¶
　石無礙者。)此謂照曠。(泰宇發光，昭徹空曠，無復形拘。)致命盡情，(『致命』，致其天命之謂性之命也。『盡情』，¶
　盡其發而皆中節之情也。)天地樂(音洛)而萬事銷亡，(致虛之極)萬物復情，(芸芸歸根)此¶
之謂混冥。』(混則合而爲一，㝠則照亦俱忘，忘卽所謂溟涬混沌是也。)門無鬼與赤張滿稽觀¶
於武王之師。赤張滿稽曰：『不及有虞氏乎！故離此患也。』(不及有虞之揖¶
<pb:CK-KZ_JY133_03p042a>¶
　遜，故使天下罹此征伐之患。)門無鬼曰：『天下均治而有虞氏治之邪？其亂¶
而後治之與？』(音余)赤張滿稽曰：『天下均治之爲願，而何計以有虞¶
氏爲！(天下均治則人人各足其願，何爲計有虞氏之德而以元后尊之也，分明是亂而求治於虞也。)有虞氏之¶
藥瘍(音羊)也，禿而施髢，(音替)病而求醫。(無瘍何以藥爲？不禿何用髢爲？不病何用醫爲？喻亂而求¶
　治者孰若無庸於治與，天下相安於無事之爲愈哉！)孝子操藥以修慈父，其色燋然，聖¶
人羞之。』(操藥以療父心，非不善，終不如無病不藥，可無憂色矣。羞者，羞其心之日煩，不如渾沌氏無心於治之爲愈也。)¶
至德之世，不尙賢，不使能；(未有賢能之名，故曰不尙不使。)上如標枝，(高處而無臨下之心)¶
民如野鹿；(放曠而無相忌之嫌)端正而不知以爲義，(忘義也)相愛而不知以¶
爲仁，(忘仁也。)實(相與以誠)而不知以爲忠，(忘忠也)當(事得其當)而不知以爲信，¶
　(忘信也。)蠢動而相使，(互役。)不以爲賜(忘恩也)是故行而無迹，事而無¶
<pb:CK-KZ_JY133_03p042b>¶
傳。(行無畔岸，故無迹也。事無歆羨，故無傳也。斯世也，斯民也，何有於亂而抑何求於治乎哉！總形容上古風氣，見武不及虞，¶
　虞不及上古。司世道者使人人有莊氏之用心，則上古可坐致矣。)孝子不諛其親，忠臣不謟¶
其君，臣子之盛也。親之所言而然，所行而善，則世俗謂之不肖¶
子；君之所言而然，所行而善，則世俗謂之不肖臣。而未知此其¶
必然邪？(詰問之詞，正言其必然也。自我言之，人固不可苟同於君親，尤不可苟同於世俗。)世俗之所謂¶
然而然之，所謂善而善之，則不謂之道(音導)諛之人也。(乃不以導諛之人目¶
　之。)然則俗固嚴於親而尊於君邪？(不忠不孝之律甚大，故不肯受。)謂巳道人，¶
則勃然作色；(不肯受謟諛之名。)謂已諛人，則怫然作色。而終身道人也，¶
終身諛人也，(世俗之人惡人之導諛乎君親，而悅人之導諛巳已惡導諛之名，終身爲導諛之實，何爲君親謀？則¶
　是而自爲謀則非耶。)合譬餙辭聚眾也，(廣爲譬喻，令人易曉；巧爲潤色，令人易聽。聚天下之學者而歸¶
<pb:CK-KZ_JY133_03p043a>¶
　乙已。)是終始本末不相坐。(猶言別有一般道理，各自不相掩也。)垂衣裳，設采色，動¶
容貌，以媚一世，而不自謂導諛，(襲儒者之衣冠文物以媚世而不自謂導諛也。)與夫人¶
之爲徒，通是非，而不自謂眾人，愚之至也。(眾是亦是，眾非亦非，與庸眾爲徒，而又不¶
　以庸眾自居，非愚之至乎。)知其愚者，非大愚也；(愚於理而不愚於自知。)知其惑者，非¶
大惑也。(惑於事而不惑於自見。)大惑者，終身不解；大愚者，終身不靈。(猶曉也。)¶
三人行而一人惑，所適者猶可致也，惑者少也；二人惑則勞而¶
不，至惑者勝也。而今也以天下惑，予雖有祈嚮，(音向)不可得也。不¶
亦悲乎！(天下惑，吾不知其惑於道術乎？惑於治術乎？儒惑乎？釋惑乎？道惑乎？儒者止知述唐虞三代之德尙有爲也，而¶
　不知太古之世猶有無爲之教，則儒惑也；禪家止知明心見性，不知性命雙修，然後爲眞釋，則釋惑也，旁門止知枯坐導¶
　引以求長生，不知大道不離陰陽然後爲玄之又玄，則道惑也。莊老之作《南華經》，諄諄然以祈嚮與人言，而誰從之！不亦¶
<pb:CK-KZ_JY133_03p043b>¶
　悲乎。)大聲不入於里耳，(大雅之音非里巷之耳所樂聞)折楊皇荂，(里巷之曲名也俗言勝則¶
　至言隱矣)則嗑然而笑。是故高言不止於眾人之心，(『止』，入也，住也。)至言¶
不出，俗言勝也。(至言之晦，俗言之勝，招之也。)以二缶鍾惑，而所適不得矣。(『𦈢』，秦¶
　樂瓦器也。設有二人擊𦈢鍾以爲音，人必喜其新聲而爲其所惑，古樂不行矣。此以樂喻。)而今也以天下¶
惑，(無人不惑也。)余雖有祈嚮，其庸可得邪！知其不可得也而强之，又¶
一惑也，(天下惑是惑於治術與道術也，余欲以子之祈嚮無爲與金丹大道而强之，柰天下盡大惑，終身不解，不可得¶
　而强之何。)故莫若釋之而不推。(求也)不推，誰其比(同也)憂！(『比』者，和同之意。蓋不推巳，¶
　知天下無人矣。而又望其誰與我同憂哉！莊老憂世之心有如此，語意含蓄，似結非結，正文章家三昧法也。)厲之¶
人(醜惡人也，中添一之字，文法便古雋。)夜半生其子，遽取火而視之，汲汲然惟恐¶
其似已也。(惡人尚自知其惡，乃大愚大惑之人至終身不解不靈，曽厲人之不若矣！)百年之木，(在山林於¶
<pb:CK-KZ_JY133_03p044a>¶
　性無傷也。)破爲犧樽，靑黃而文之，其斷在溝中。比犧樽於溝中之¶
斷，則美惡有間矣，其於失性一也。(木之所遭，雖有貴賤之異，而均爲賊其生生之性則不異。)¶
跖與曾史，行義有間矣，然其失性均也。(犧樽靑黃，以况曾史之修溝中之斷，以况盜跖¶
　之污，二者雖所殉有利義之殊，而失眞則一。)且夫失性有五；一曰五色亂目，使目¶
不明；二曰五聲亂耳，使耳不聰；三曰五臭熏鼻，困惾(音悛)中顙；(氣味¶
　上達顙額。)四曰五味濁口，使口厲爽；五曰趣舍滑(音骨，泊亂也。)心，使性¶
飛揚，此五者，皆生之害也。而楊墨乃始離跂(卽踶跂)自以爲得，非¶
吾所謂得也。(彼楊墨者曾不講於復性之學而離跂於仁義之間趣舍滑心不以爲失而反以爲得自我言之直¶
　因而已矣可爲得乎)夫得者困可以爲得乎則鳩鴞之在於籠也亦可¶
以爲得矣。(夫楊墨以一偏之說，自困者也，而乃日『自得』。以此爲自得，則鳩鴞在籠亦可以爲得矣。)且夫趣¶
<pb:CK-KZ_JY133_03p044b>¶
舍聲色以柴(音恣，積也。)其内，(有欲以障其内。)皮弁鷸(音聿)冠搢(執也)笏紳(大帶垂者。)修¶
　(長也。)以約其外，(有餙以束其外。)内支盈於柴(恣)栅，(塞)外重纆(墨)繳，(灼)睆¶
睆然在纆繳之中(『支』枝拄也，『盈』充塞也。内支盈於聲色之柴柵，外束縛於衣冠之纆繳，睆音版睆睆然明也。)¶
而自以爲得，則是罪人交臂(束其手也)厯指(困其指也)而虎豹在於囊檻，¶
亦可以爲得矣。(且夫趣舍聲色以下所以嘲萬世而下無道德而富貴者，内多欲以自欺，外巍冠以欺人。上得¶
　罪於君，不知無爲而治也；下得罪於民，併有爲之治亦不克稱也。前得罪於聖賢，内多欲必不能外施仁義也；後得罪於¶
　名教，服之不衷，身之災也。莊老指之爲桎梏之罪人，擬之爲監檻之虎豹，所以輕賤而痛惡之者極矣。然往往有善終者¶
　何也？不知此輩能逃法譴，而必不能逃理譴，法譴，人王司之，可以倖而免，理譴，天王司之，所謂免人道之患者必不能免¶
　陰陽之患，卽天網恢恢，疎而不漏是也。)¶
　復圭子曰：大莫大於天地，尊莫尊於道德，聖人道兼覆載，故¶
<pb:CK-KZ_JY133_03p045a>¶
　得而並稱焉。葢天地雖大，無私覆載，其化均也。萬物雖多天¶
　生天殺，其治一也。人卒雖眾，各君其君，而民其民，其主君也。¶
　君有侯、王之分，原於其德之大小爲之者。人而成之者，天。天¶
　爲玄天，而君有玄德，故曰玄古之君，天下乃三皇之世無爲¶
　也。其德則天德也，其道則天道也，持此道以觀言與分，則君¶
　明於上，臣良於下。持此道以觀能與泛應，則百官稱職，而萬¶
　物不害。天地人合而爲一者，德也。推之萬物而無不準者，道¶
　也。以居上治人之事宜𥳑，安能與全民用之藝技同繁乎？莫¶
　若技兼於事，聽其事之自然也；事兼於義，因其義之當然也。¶
　義兼於德，本之於繼善成性也；德兼於道，出之無極而太極¶
<pb:CK-KZ_JY133_03p045b>¶
　也。道兼於天，自然而然。天者，天理也。故無欲而天下足。天者，¶
　天然也。故無爲而萬物化。無欲無爲何淵淨也！天下足萬物，¶
　化而百性乃大定矣。記曰：通於一而萬事畢，卽識得一萬事¶
　畢之謂也。無心得而鬼神服，卽造化能役有識，不能役無識¶
　之謂也。一卽道也，道雖覆載萬物，惟君子爲能去其知覺，刳¶
　心而載道焉。故君子有無爲之爲，無言之言，愛人之仁，不同¶
　之同，不異之寛。無不有之富，無不執之紀，卓然自樹之立，眾¶
　美咸具之備，不以物挫志之完。若而人也，明此十者，金自在¶
　山，珠自在淵。外富貴，齊夭壽，一窮通平隱顯，視萬有第臟腑¶
　之，故物而何有參差，視死生第晝夜之夢覺而安見殊途？此¶
<pb:CK-KZ_JY133_03p046a>¶
　道寂然無聲也。而實能聲天下之聲，以道爲定在金石，不考¶
　何以不鳴？以道爲定在考者，倘考虛空何以無聲？是萬物皆¶
　不能定道之處所也，惟王德之人知之。學有本原，故其知如¶
　神。其德普博，故其應物亦圓。人知有形生於無形，而不知德¶
　立則道自明視。乎㝠㝠有獨見，内視之謂明也；聽乎無聲有¶
　獨聞，返聽之謂聰也。無物之中而能物物，神之又神而能神¶
　神。此何以故？將以爲無乎？無能生有，蓋有供有，則有限；無供¶
　有，斯無窮。將以爲有乎？有終歸無，馳騁而無所歸必易竭時¶
　騁而要其㝛斯事有宗，能大能小，能長能短，能修能遠，此道¶
　保之，而不失上德無爲純乾之體也。失之而思還其故物下¶
<pb:CK-KZ_JY133_03p046b>¶
　德有爲取坎塡離之人也。黃帝遊乎赤水之北，丹經名爲產¶
　藥之川源，登乎崑崙之𨚑，而南望旋歸，宜得大道而反，反曰¶
　遺其玄珠者，何也？仙師云玄珠飛到崑崙上，子若得之，求罔¶
　象，又名太陰玄珠，又名朱衣仙子，絳炁丹霞，又曰南天赤鳳¶
　髓，紫府火龍脂，曲江春雪，海屋蟠桃，瑤池天酒，賜美金花，總¶
　不外此妙相身中包含混沌先天之靈，返還命寶之丹。此珠¶
　不可以知識求，不可以明察見，不可以議論探。帝使象罔乃¶
　能得之。象則非無，罔則非有，非有非無，仙家之眞火候也。此¶
　珠自外而來，從虛而生。在坤兌而不在乾巽，乃先天之炁，名¶
　曰玄酒，醉到元翁，靠道友扶持，德行陰隲，乃能得也。堯問於¶
<pb:CK-KZ_JY133_03p047a>¶
　許由，問其治天下之道也，而許由危之，謂道不可以有心求，¶
　不可以聰明得也。天無爲也，人有爲也，以有爲而擬無爲，必¶
　不得之數也。故曰乘人而無天，本身而異形，則不能無我；尊¶
　知而火馳，則不能去知，與故，是以爲天下所役，物有結之而¶
　不能自解也。四顧而物應，物未能忘我也；方且應眾宜，我未¶
　能忘物也。與物化則逐物而遷，未始有常，則失其常然之我，¶
　夫何足以配天乎！雖然，有族，有祖，謂齧缺亦嘗聞道者，可爲¶
　眾父，眾人之首也。而不可爲眾父父，眾首之首也。君道貴無¶
　爲，而齧缺不能，所以爲治之魁，亂之率也，不能以無爲致其¶
　君，所以爲北面之禍。人君欲以有爲而行臣之道，所以爲南¶
<pb:CK-KZ_JY133_03p047b>¶
　面之賊。堯觀乎華乃莊子涉世之經濟也封人教之以授職¶
　於多男則分各有定而人不亂富而分之於眾則知足常足¶
　而心無事。鶉不擇居，鷇不擇食，鳥行虛空，皆無心自然之意。¶
　聖人處世亦復如是，天下有道，與物皆昌，卽吾儒有道則見。¶
　天下無道修德就閒，卽吾儒無道則隱。至于厭世，教堯乘雲¶
　而入帝鄕、可見華封人亦非凡人也。奈世變愈趨愈下，故又¶
　借堯舜禹以明之，堯猶不用賞罰而民勸畏，禹用之而尙不¶
　勝。自此以後，天下未免多事。伯成子高之辭爲諸侯而耕也，¶
　殆超然免於評論哉！太易者，未見氣也；太初者，氣之始也。然¶
　則太初之無卽太易也，有無無又所以主張此太易者。太始¶
<pb:CK-KZ_JY133_03p048a>¶
　者，形之始也。有無名，卽無名天地之始是也。纔言無便與有¶
　對，讒言有便一之名起矣。尙爲太初氣之始，有一而未形至。¶
　一卽太初也，物不得不可以爲物，及其物得以生，謂之德，德¶
　之爲言，得也。天地之大德曰生也，未形之時，萬理皆具，分陰¶
　分陽，各有修理，可以分別，然根陰根陽，却又無間，分他不得，¶
　則是天之所以爲命也。留，凝也。留動而生物，鼓萬物之出，機¶
　也。物旣生矣，則生生之理隨物各正，一成而不可易者，卽太¶
　始形之始也。旣有形矣，必有形形者。形形者，神也。形以神爲¶
　君，神以形爲宅，故曰『形體保神』。神卽道家之元神，佛氏之元¶
　性也。各有儀則謂之性，如有物，必有則也。修性者，貴反乎德。¶
<pb:CK-KZ_JY133_03p048b>¶
　德至，則同於太初之無，無同乃虛者，神返於虛也。虛則何所¶
　不容，何所不納，故乃大有心於同終涉於有如何可同其要¶
　則無心自然盡之矣，故合喙而鳴。合喙不言也，鳴言也，旣以¶
　不言而言，則言猶不言矣。卽與天地合德可也，宜其緡緡然¶
　若愚若昏，如是則謂之玄德，行且、入於無礙之境，而同於大¶
　順矣。卽老氏乃至大順之謂也。夫子問於老聃，問治人之道¶
　也，可不可，然不然，餙智以求異也，離折堅白若懸宇，使心事¶
　昭然也。何異以形相易，以技相係，疲爾形骸，驚怵心神，猶獵¶
　犬被繫，猨狙入檻，皆因技能而致患耳。見聖人不以才智自¶
　見，終不肯以才智自累也。予吿若以所不能聞與所不能言¶
<pb:CK-KZ_JY133_03p049a>¶
　者，何物？則性與天道也。凡有首有趾，自頂至踵也，可謂有人¶
　之形矣。無心無耳者眾，是無知無聞也，可謂無人之情矣。有¶
　形者與無形無狀而皆存者，踐形盡性之聖人也。盡喪其無¶
　形無狀者，則凡民也。然吾所謂盡無者，動止、死生、廢起，人之¶
　物於物也。而其所以然，則天也。夫惟忘物者，爲能忘天。亦惟¶
　忘天者，爲能不有乎已，而天人合一矣。視天梯若掌中矣，是¶
　之謂、入於天。蔣閭葂之告魯君恭儉用賢，心無偏黨，自以爲¶
　安民之道至此止矣。而季徹笑之者，猶螳蜋之怒臂以當車¶
　轍，而不知其不勝任也。猶危其觀臺，以招眾往而不知其不¶
　可久也。夫帝王之德，貴無爲而賤有爲。其治天下也，移風易¶
<pb:CK-KZ_JY133_03p049b>¶
　俗，而民不知若然者，豈兄堯舜之道而弟溟涬之德哉！不過¶
　欲民之同歸于德耳。溟涬乃鴻䝉之世，無爲之治，卽雲將篇¶
　大同乎溟涬也。至堯舜則有爲也，子貢遊楚反晉，見漢陰丈¶
　人抱甕灌畦，可謂勞矣，而羞爲子貢之機械，夫機械猶小也，¶
　因而有機事所遺累，不亦多乎！機事猶外也，因知其有機心¶
　所點染，不亦甚乎！太上云靈臺無物謂之淸，一念不起謂之¶
　靜，淸靜則無機心，虛室生白，放無極神光照徹十方矣。若有¶
　一毫機心内存，則純白不備，而神生不定，猶言神不守舍也。¶
　大道之所不載，漢陰丈人豈屑爲此機械之事乎！猶教子貢¶
　以忘神氣，無心也，墮形骸，無我也。必先治身而後能治天下。¶
<pb:CK-KZ_JY133_03p050a>¶
　子貢始悟事求可，功求成，用力少，而見功多者，非聖人之道¶
　也。執道者德全，德全者形全，形全者神全。丈人之道，蓋全神¶
　之道也，而豈識有機械若而人也！惟行吾心志之所爲，而不¶
　知有非譽，其德全也。凡聞其機心機事等語，未有不爲丈人¶
　所揺動者，故我謂之風波之民，夫子一聞其言，謂丈人爲假¶
　人事以修渾沌氏之術。渾沌乃上古之君，純乎道德者也，守¶
　其一而心不二，治其内而所全者，德也。不治其外而所忘者，¶
　物也。丈人惟純白備而入於太素，無爲而還之樸。體性抱神¶
　以遊世俗之間也。今非渾沌之世，予與汝何足以識渾沌之¶
　術哉！諄芒者，諄諄芒芒，有意於治世之人也，將之大壑，大壑¶
<pb:CK-KZ_JY133_03p050b>¶
　卽海若也。適遇苑風者，風化之寓言也。大壑之爲物注焉，而¶
　不滿狀其無涯之量也。酌焉而不竭，形其淵泉之深也。吾將¶
　遊焉。然則至治將何如？官無曠職，舉無遺賢，人各抒其情，實¶
　而無浮行，無心爲人而天下自化，一顧一指而四方之民莫¶
　不丕應。徯志若德人則不然，居無思，行無慮，不藏是，安有非；¶
　不藏美，安有惡。四海之内共利其利，而悅共給其給，而安失¶
　之。如嬰兒之失慈母，如行人之失道財，用飲食餘足而不知¶
　其所從來，德人忘功也。若神人則更有進焉。上神乘光，所謂¶
　遂於大明之上是已與形滅亡，所謂入於𥥆㝠之門是已。此¶
　謂照曠光明。所燭山河大地，無所不照，而神人不自以爲照¶
<pb:CK-KZ_JY133_03p051a>¶
　也，惟有心曠神怡而已。致命使山河大地，無人不各正其命¶
　也；盡情使山河大地，無人不各得其情也。天地樂上下與天¶
　地同流也萬事銷亡靜而與陰同德焉萬物復情動而與陽¶
　同波焉。消者不知，復者不知，消之復之者亦不知。此之謂混¶
　㝠其神，人之忘已乎！武王革命之師不及有虞之揖遜，何待¶
　赤張滿稽而後知之！亂而後求治，是有虞氏之藥瘍也。禿而¶
　施髢也，病而求醫，孝子操藥以修慈父，總不如無病而不必¶
　藥，無亂而不必治之爲愈也。故聖人羞之至德之世，不尙賢，¶
　不使能，無揀擇也。上如標枝無臨下之心，民如野鹿亦無仰¶
　上之念，有端愛實當之事而無仁義忠信之名，蠢動互相役¶
<pb:CK-KZ_JY133_03p051b>¶
　使使者不知爲所使者亦不知是故太古之世，行而無迹，非¶
　無實迹也，不着迹耳。事而無傳，非無可傳也，不留傳耳。季世¶
　之人亦知不諛不謟爲孝忠之盛面，從君父之言行爲孝忠¶
　之衰。何獨人諾而諾人趨，而趨而不謂之導諛也！世俗之人¶
　惡人之導諛乎？君親而悅人之導諛乎？已已惡導諛之名，終¶
　身爲導諛之實。世俗固無定見，庸人不足道也。又有一等好¶
　異之士，合譬餙詞，聚眾講學，其說自相矛盾，標榜以取媚而¶
　不謂導諛。學其學者，亦是其是而非其非，墮其愚而不覺。知¶
　其愚者不爲彼所愚也，知其所惑者不爲彼所惑也，惑者少，¶
　猶可以不惑，而易惑惑者多，恐併不惑而亦惑矣。大惑者終¶
<pb:CK-KZ_JY133_03p052a>¶
　身不解，則無解之日矣。大愚者終身不靈，則無靈之時矣。而¶
　今也以天下惑，儒無眞儒，性命通三教，天人達一途者誰乎？¶
　道無眞道，自古神仙栽接，法能知人，老有醫藥者誰乎？釋無¶
　眞釋人知觀音坐蓮上能知蓮裏產觀音者誰乎？雖有眞人¶
　以大道解其惑，必不信也。何也？大聲不入於里耳，高言不止¶
　於眾人之心。至言不出，俗言勝也。假二人一擊𦈢而一擊鍾，¶
　人必惑於新聲而不適雅樂矣，厲之人猶自知其厲，何大惑¶
　者不自知其惑也，犧樽靑黃，以譬曾史之修。溝中之斷，以譬¶
　盜跖之污。性修反德，而德同於初，乃所以爲得。今亦惡分別¶
　曾史盜跖於其間哉！夫眞色不色，五色亂之；眞聲不聲，五聲¶
<pb:CK-KZ_JY133_03p052b>¶
　亂之。然則五臭熏鼻，五味濁口，趣舍滑心，亦若是而巳。心無¶
　趣舍，以趣舍滑亂其心，則自然之性失矣，彼楊墨者不聞道¶
　趣舍滑心者也，以其說自困，而乃曰自得，則鳩鴞之在籠，亦¶
　可以爲得矣。夫無道德而富貴者，以趣舍聲色塡塞其胸，次¶
　冠弁搢紳以拘束其四體。内充盈於柴栅，外重之以纆繳。人¶
　見其自苦如此，而彼自以爲得。則罪人交臂厯指與虎豹在¶
　囊檻，亦可以爲得矣。夫夫也，讀南華至此當解其外約，脫其¶
　内柴，倣一識象罔之道友，與之共索玄珠，同登崑崙也，又何¶
　難之有哉！¶
<pb:CK-KZ_JY133_03p053a>¶
** 　外篇天道第十三¶
　　(此篇以天地爲宗，以道德爲主，以自然爲用。本在於上，末在於下，要在於君，詳在於臣。)¶
天道運而無所積，故萬物成；(天以一氣周流而成就萬物。)帝道運而無所積，¶
故天下歸；(帝以一德洋溢而聯聚萬民。)聖道運而無所積，故海内服。(聖王以一誠推¶
　心置腹血脈與一世相貫徹而攝服四海。)明於天，通於聖，六通四辟(辟與闢同，謂六合四方洞¶
　達無礙也。)於帝王之德者，其自爲也，昧然無不靜者矣。(六通四辟則明也，明¶
　以暗爲基，所謂明道若昧也，昧則歸於靜矣。)聖人之靜也，非曰靜也善，故靜也；萬¶
物無足以鐃(音撓)心者故靜也。(其本自靜，非靜之而後靜也。蓋萬物得我以生，我則不生萬物，孰能¶
　撓之，不撓則靜矣，靜則定而慧生焉。)水靜則明燭鬚眉，平中准，大匠取法焉。水¶
靜猶明，而况精神！聖人之心靜乎！天地之鑒也，萬物之鏡也。(『靜』字¶
<pb:CK-KZ_JY133_03p053b>¶
　乃一篇主張，而以『精神』二字貫之，則非枯寂之靜矣。鑒、鏡，均明也。水靜生明所照有限，心靜生明其照無窮也。)夫虛¶
靜恬淡寂寞無爲者，天地之平，而道德之至，故帝王聖人休。焉¶
　(止也)休則虛，虛則實，實者倫矣。(止則心中無物，故虛。虛則眞空之中妙有生焉，故實。實則一實¶
　萬分，敦化川流脈絡，分明自有條理，所謂倫也。)虛則靜，靜則動，動則得矣。(虛者靜之體，動者靜¶
　之生，所謂一動一靜，互爲其根也。)靜則無爲，無爲也則任事者責矣。(謂責成於已，蓋¶
　羣材萬品，各任其事，而自當其責，無爲而無不爲也。)無爲則俞俞，俞俞者憂患不能處，¶
年夀長矣。(俞俞，愉愉也，悅樂之意。無爲則能靜能應，常靜而常愉，憂患不能入，而精神完，年夀長矣。)夫虛靜¶
恬淡寂寞無爲者，萬物之本也。明此以南鄉，堯之爲君也；明此¶
以北面，舜之爲臣也。以此處上，帝王天子之德也；以此處下，玄¶
聖素王(有德無位之名。)之道也。以此退居而間(音閑)遊，江海山林之士服；¶
<pb:CK-KZ_JY133_03p054a>¶
以北進爲而撫世，則功大名顯而天下一也。(所謂動則得而任事者責葢如此。)¶
靜而聖，動而王，(卽内聖外王也)無爲也而尊，(『尊』，貴也。言天下之道，莫貴於無爲也。)樸素而¶
天下莫能與之爭美。(靜則不動矣，而能使羣動，故無爲而尊；樸素則無文矣，而至文者出，故莫與爭美。)¶
夫明白於天地之德者，此之謂大本大宗，與天和者也；所以均¶
調天下，與人和者也。(天和與天爲徒者也，人和與人爲徒者也。)與人和者，謂之人樂；¶
　(音洛)與天和者，謂之天樂。(和則樂從生焉，故曰天樂人樂。)莊子曰：吾師乎！(指虛靜。)¶
吾師乎！󰅾(音齎)萬物而不爲戾，(萬物變化生死日󰅾，物自󰅾耳，非吾師之暴戾也。)澤及萬¶
世而不爲仁，(仁者無不愛，至人無恩，故人不知其仁。)長於上古而不爲夀，覆載天¶
地雕刻眾形而不爲巧，(巧者爲之妙耳，無爲故無所稱巧，乃莊子所師此種學識，劈破千聖傳心之秘。)¶
此之謂天樂。(樂非外至，故曰天。)故曰：知天樂者，(知者與天爲徒，默與之契，非但聞見之知而已。)¶
<pb:CK-KZ_JY133_03p054b>¶
其生也天行，(行乎天理之自然，而我未嘗生。)其死也物化。(若萬物之變化，而我未嘗死。)靜而¶
與陰同德，(陰不能死我。)動而與陽同波。(陽不能生我，所謂陰陽在我手也。)故知天樂¶
者，無天怨，無人非，(以其禾嘗在彼也。)無物累，無鬼責。(以其未嘗在我也。)故曰其¶
動也天，其靜也地，(所謂宇宙在我手也。)一心定而王天下；其鬼不祟(鬼出見人¶
　曰祟，不祟言藏而不露也。)其魂不疲，(精神不倦曰不疲。)一心定而萬物服。言以虛¶
靜推於天地，通於萬物，此之謂天樂。天樂者，聖人之心，以畜天¶
下也。(我心常靜，則萬物之心通矣。通則服，不通則叛聖人之心，所以畜天下者，奚爲哉！天樂而已。)夫帝王之¶
德，以天地爲宗，以道德爲主，以無爲爲常。(天地道德不過無爲之理而已。)無爲¶
也，則用天下而有餘；有爲也，則爲天下用而不足。(無爲則以一人用天下，而¶
　天下爲之用，故有餘。有爲則以天下用一人，而一人爲之用，故不足，俱指帝王言。)故古之人貴乎無¶
<pb:CK-KZ_JY133_03p055a>¶
爲也。上無爲也，下亦無爲也，是下與上同德，下與上同德則不¶
臣；下有爲也，上亦有爲也，是上與下同道，上與下同道則不主；¶
上必無爲而用天下，下必有爲爲天下用，此不易之道也。(斧能刻木，¶
　而運斧者，工也；臣能任事，而用臣者君也。葢君道無爲，臣道有爲，君逸臣勞之義也。若主代臣事，則非主矣；臣秉主道則¶
　非臣矣。故各司其任，則上下咸得其宜，而無爲之理可坐致矣。)故古之王天下者，知雖落(與絡¶
　同包絡也)天地，不自慮(天下爲之慮也)也；辯雖彫萬物，不自說也；(天下爲之說也。)¶
能雖窮海内，不自爲也。(天下爲之爲也。)天不產而萬物化，地不長而萬¶
物育，帝王無爲而天下功。(天地不產不長而萬物自化自育，帝王無爲而天下自樂自利，孰居無事¶
　而主張，是孰居有事而運用，是則道以提挈之也。)故曰莫神於天，莫富於地，莫大於¶
帝王。故曰帝王之德配天地。此乘天地，馳萬物，而用人羣之道¶
<pb:CK-KZ_JY133_03p055b>¶
也。本在於上，末在於下，要在於主，詳在於臣。(又自無爲有爲翻出本末示人，說有¶
　爲爲末，當知無爲爲本。前言明此以北面舜之爲臣，則臣當無爲矣。又言末在于下，詳在于臣前言其心。此言其分也。)¶
三軍五兵之運，德之末也；賞罰利害，五刑之辟，教之末也；禮法¶
度數，(等差)刑名(名物也)比(類例也。)詳，(纎悉也。)治之末也；鐘鼓之音，羽毛之¶
容，樂之末也；哭泣衰(音催)絰，(音牒)隆殺之服，哀之末也。此五末者，須¶
精神之運，心術之動，然後從之者也。(精神心術，五末之本。而靜虛無爲又保精神明心術¶
　之本也，養其本則末從之矣。)末學者，古人有之，而非所以先也。(所先者在虛靜無爲¶
　而已。)君先而臣從，父先而子從，兄先而弟從，長先而少從，男先¶
而女從，夫先而婦從。夫尊卑先後，天地之行也故聖人取象焉。¶
　(荀子譏莊子『蔽于天而不知人』，觀此則莊子豈不知於人與因上一先字一從字說出許多名分見得道有自然之序，當¶
<pb:CK-KZ_JY133_03p056a>¶
　先者先，當後者後，故曰行也，何曾與儒異！)天尊，地卑，神明之位也；春夏先，秋冬後，¶
四時之序也。萬物化作，萌(芽也)區(別也)有狀，盛衰之殺，(非一時而盛，一時而衰，言¶
　其有漸次第差等也。)變化之流也。夫天地至神，而有尊卑先後之序，而¶
况人道乎！宗廟尙親，(昭穆有序。)朝廷尙尊，(官職有序。)鄉黨尙齒，(長幼有序。)行事¶
尙賢，(承乘有序)大道之序也。語道而非其序者，非其道也。語道而非¶
其道者，安取道！(語道尙其序，道而非序，安取於道哉！此發明本末要詳之旨。)是故古之明大¶
道者，先明天而道德次之，(天者，性命之極。先明於天，則本立於上，而末學自可次第而舉。而道德次¶
　之者，以道之大原出於天德，則行道而有得焉者也。)道德已明而仁義次之，(祖老子失道德而後¶
　仁義來。)仁義已明而分守次之，(職守也。蓋樸散爲器，聖人用之則爲官長，故次之。)分守¶
已明而形名次之，(形以彰之，名以命之。)形名已明而因任次之，(因其才職而任使之。)¶
<pb:CK-KZ_JY133_03p056b>¶
因任已明而原省次之，(『原』，宥也。『省』，試也。所以別人官之能否。)原省已明而是非次¶
之，(省察明則是非定。)是非已明而賞罰次之。(是非明則賞罰加)賞罰已明而愚¶
知處宜，(處之得宜。)貴賤履位；(官之各當其才。)仁賢不肖襲情，(襲如禮記襲裘之襲又如襲職¶
　之襲，露也，君子小人各露其情實也。)必分其能，必由其名。(名當其實。)以此事上以此¶
畜下，以此治物，以此修身，知謀不用，必歸其天，(事事協於理而無容心，皆歸於¶
　自然而已。)此之謂太平，治之至也。故《書》曰：『有形有名。』形名者，古人¶
有之，而非所以先也。(先者，其本始也。非所先者，其末學也。)古之語大道者，五變而¶
形名可舉，(五行變化而後萬物生，故知五行之變者，則制禮作樂。文物以紀之，聲名以發之，而形名可舉。)九變¶
而賞罰可言也。(九爲老陽，必變少陰，賞屬陽。罰屬陰，五行原從陰陽中生，故知陰陽之變態者，然後能行彰癉¶
　之權，以賞善罰惡而示人。)驟而語形名，不知其本(大道)也；驟而語賞罰，不知¶
<pb:CK-KZ_JY133_03p057a>¶
其始(大道)也；倒道而言，(不言大道，而言形名。)迕(音悟)道而說(不說大道，而說賞罰。)者，人之¶
所治安能治人！驟而語形名賞罰，此有知治之具，非知治之道，¶
可用於天下，不足以用天下，此之謂辯士，一曲之人也。禮法數¶
度，形名比詳，古人有之，此下之所以事上，非上之所以畜下也。¶
昔者舜問於堯曰：『天王之用心何如？』堯曰：『吾不敖無告，不廢窮¶
民，苦死者，嘉孺子而哀婦人。此吾所以用心已。』舜曰：『美則美矣，¶
而未大也。』堯曰：『然則何如？』舜曰：『天德而出甯，日月照而四時行，¶
若晝夜之有經、雲行而雨施矣。』(本天德以出治而萬物咸甯，日月自照，四時自行，晝夜有常，雲¶
　行雨施，天何心於物哉！而萬物自成，所謂天道運而無所積也。)堯曰：『然則膠膠擾擾乎！子，天¶
之合也；我，人之合也。』夫天地者，古之所大也，而黃帝堯舜之所¶
<pb:CK-KZ_JY133_03p057b>¶
共美也。故古之王天下者，奚爲哉？天地而已矣。孔子西藏書于¶
周室。(欲藏其所著之書以爲一代之信史。)子路謀曰：『由聞周之徵藏(藏名。)史有老聃¶
者，(史官。)免而歸居，夫子欲藏書，則試往因焉。』孔子曰：『善』。往見老聃，¶
而老聃不許，於是繙《十二經》(繙者，反覆經旨。)以說。老聃中其說。(言方及半而老¶
　子以爲太煩也。)曰：『太謾，願聞其要。』孔子曰：『要在仁義。』老聃曰『請問，仁¶
義，人之性邪？』(性本靜虛之中，寂然湛然，一物不着者。)孔子曰：『然。君子不仁則不成，¶
不義則不生。仁義，眞人之性也，又將奚爲矣？』老聃曰：『請問，何謂¶
仁義？』孔子曰：『中心物愷，(與物同春)兼愛無私，此仁義之情也。』(兼愛屬仁，無私¶
　屬義。)老聃曰：『意幾乎後言！(猶失言也。)夫兼愛，不亦迂乎！無私焉，乃私¶
也。夫子若欲使天下無失其牧乎？則天地固有常矣，日月固有¶
<pb:CK-KZ_JY133_03p058a>¶
明矣，星辰固有列矣，禽獸固有羣矣，樹木固有立矣。夫子亦放¶
德而行，循道而趨，已至矣；(必欲使天下無失其養，則萬物各足其性，吾惟循放自然之道德而行，亦¶
　已極也。)又何偈偈(音傑，勞力也。)乎揭仁義，若擊鼓而求亡子焉？(逃亡之人¶
　擊鼓而求之，是速其亡也。猶之揭仁義而治天下，是速其亂也。)意，夫子亂人之性也！』士成綺¶
見老子而問曰：『吾聞夫子聖人也，吾固不辭遠道而來願見，百¶
舍重趼(音繭足跟厚皮也)而不敢息。今吾觀子，非聖人也。鼠壤有餘蔬，¶
而棄妹，不仁也，生熟不盡於前，而積歛無崖。』(妹作味，老氏主儉嗇，以鼠壤有餘蔬¶
　而棄於暗昧不明之地，可謂仁乎！生熟物用之不盡而又積歛，其末來可謂儉乎！)老子漠然不應。(是以¶
　不答答之也)士成綺明日復見，曰『昔者，吾有剌(譏剌也)於子，今吾心¶
正郤矣，何故也？』(退也言向有所訊，今其心退然安，意受教也。)老子曰：『夫巧知神聖之¶
<pb:CK-KZ_JY133_03p058b>¶
人，吾自以爲脫焉。(巧知神聖之人，應答如流，吾自以爲弗及。『脫』失也，不及意。)昔者子呼我牛¶
也而謂之牛，呼我馬也而謂之馬。(不知者謂太白若辱，雖人呼我爲牛馬，犯而不與之較也。¶
　知之者謂德合天地，名爲呼牛呼馬，實爲亦坤亦乾，《易》云『乾爲馬，坤爲牛。』也)苟有其實，人與之名¶
而弗受，再受其殃。(名者實之賔，苟有其實，斯人應以此名，加故不受名者，再受其殃。)吾服也恒¶
服，吾非以服有服。』(名以加人，人䝉之如衣服也。令名猶衣錦也，不美之名猶被褐也。老子自言，褐吾服也，吾¶
　恒服褐，非別有不衷之服，故暫以此服而愚人也，被褐懷玉自是老氏本色。)士成綺鴈行避影，(側身¶
　而行也。)履行遂進(踵步而前也。)而問：『修身若何？』老子曰：『而(汝也)容崖然，¶
　(崖崖異也)而目衝然，(突目而視視之高也)而顙頯然，(頯音仇，顙中央高而兩頭銳，言高露也。)而¶
口闞然，(口呿之貌，言張口也。)而狀義然(踶跂自持之貌，言自矜也。)似繫馬而止也。(身定而神¶
　馳也。)動而持，發也(一舉動之間便持發若機括，渾是機事所露。)機，察而審，(熟察而詳審，渾然一¶
<pb:CK-KZ_JY133_03p059a>¶
　團，機心也。)知巧而覩於泰，(恃巧而驕泰見於外，巧於見泰則拙於抱樸矣。)凡以爲不信，(凡此¶
　十者皆不實之徵)邊竟(音境)有人焉，其名爲竊。』(邊陲人不聞修身大道，縱有言語偶會墳典，皆¶
　竊盜所得，何足道哉。)老子曰：『夫道，於大不終，於小不遺，(大包無外，細入無倫。)故萬¶
物備，廣廣乎其無不容也，淵乎其不可測也。(無不容不可測，卽中庸費而隱之義。)¶
形德仁義，(大道無形，及其形而爲德、爲仁、爲義，皆非形而上者也。)神之末也，(末對本而言，道之主宰爲¶
　神，道無本，以虛靜恬淡爲本；道無末，以形德仁義爲末。)非至人孰能定之！(定其本末也。)夫至¶
人有世，不亦大乎！而不足以爲之累。天下奮㨀(音柄)而不與之偕，¶
　(神之定者，外物不足以尙之，故不以攖世累，彼自操柄，我自行志，不與偕也。)審乎無假而不與利¶
遷，極物之眞，能守其本，(所以者何審乎無假而不以利遷耳！究極物之眞實而能守其本耳，無假卽眞¶
　也，本也，神也。)故外天地，遺萬物，而神未嘗有所困也。』(外天地出乎天地之外，遺¶
<pb:CK-KZ_JY133_03p059b>¶
　萬物不與萬物爲伍也，此乃出世之事，不溺不焚而神何困之有！)通乎道，合乎德，退仁義，賔¶
禮樂，至人之心有所定矣。(以仁義爲後而非所先，故曰『退其所先者，道德也。』以禮樂爲賓，其所主者，¶
　性情也，此乃至人之根本眞實凝神處，而心大定矣。)世之所貴道者書也，書不貴語，語¶
有貴也。(世得古人一書，襲而藏之，以道載在此書。吾貴道，因貴書也，不知書僅言語而已。當更尋語之所貴也。)語¶
之所貴者意也，意有所隨。意之所隨者，不可以言傳也。而世因¶
貴言傳書。世雖貴之哉，猶不足貴也，爲其貴非其貴也。(意之所向，言不¶
　得而傳，則言之與書，皆不足貴矣。以此爲貴皆不足貴，故曰非其貴也。)故視而可見者，形與色¶
也；聽而可聞者，名與聲也！悲夫，世人以形色名聲爲足以得彼¶
之情！夫形色名聲果不足以得彼之情，(書言之於意，猶形色名聲之於情，情不可以形、¶
　色、名、聲得，意其可以書言得乎！)則知者不言，言者不知，而世豈識之哉！(知道者不¶
<pb:CK-KZ_JY133_03p060a>¶
　求之言與書，求之言，與書不知道也。老子此段欲人忘象忘言，不惟結上亦以起下。)桓公讀書於堂上。¶
輪扁(斵輪人名扁。)斵輪於堂下，釋椎(音槌)鑿而上，問桓公曰：『敢問，公之¶
所讀者何言邪？』公曰『聖人之言也。』曰『聖人在乎？』公曰『已死矣。』曰¶
『然則君之所讀者，古人之糟魄(糟爛爲魄。)已夫！』桓公曰：『寡人讀書，輪¶
人安得議乎！有說則可，無說則死。』輪扁曰：(設此輪扁一喻，正見意非言所能傳。)臣¶
也以臣之事觀之。斵輪，徐則甘而不固，疾則苦而不入。不徐不¶
疾，得之於手而應於心，口不能言，有數存焉於其間。(『徐』，寛也。『疾』，𦂳也。寬則¶
　甘滑易入而不堅，𦂳則苦澁堅持而難入，要在不疾不徐，自有分數存乎其間，數猶分寸也。)臣不能以喻¶
臣之子，臣之子亦不能受之於臣，是以行年七十而老斵輪。古¶
之人與其不可傳也死矣，然則君之所讀者，古人之糟魄巳夫！¶
<pb:CK-KZ_JY133_03p060b>¶
　(陸西星曰：莊子之意，欲人離口耳，黜聞見，心領神會，而得之意言象數之外。則有書無書同歸影響，有言無言俱屬筌蹄。¶
　若徒誦其言而忘其味，是得其糟魄而失其神髓，不免爲輪人之所竊笑矣。)¶
　復圭子曰：道何物也動靜互爲其根者也。善言道者，靜處不¶
　可見而先言其動，天得其常運者而成萬物，帝與聖人得其¶
　常運者而天下歸服。此皆道之運用也。有動者以爲道之流¶
　行，必有不動者以爲道之主宰，則聖人之心靜也，水靜猶可¶
　以明燭鬚眉，平中准，而况精神聖人之心靜乎！『靜』字乃一篇¶
　之主，而以『精神』二字貫之，則裏面有運用工夫而不徒爲頑¶
　靜矣。若而人也，天地不出其範圍；萬物無逃其洞察，謂爲天¶
　地之鑑也可；謂爲萬物之鏡也亦可。則我命由我，法自我出，¶
<pb:CK-KZ_JY133_03p061a>¶
　而道由我行矣。夫靜生於虛，一靜則無所不靜，故虛靜恬淡¶
　寂寞無爲者，天地之所取平，道德之所究竟，帝王聖人之所¶
　歸休。休則虛實相生，虛則動靜各得，靜則以無爲而無所不¶
　爲，無爲則心常愉而外患不能入，長生久視道在此矣。此虛¶
　靜恬淡寂寞無爲者，乃萬物之本，不惟堯得之而爲君，舜亦¶
　得之而爲臣。帝王天子有此德不虛王於上，玄聖素王有此¶
　道不虛處於下。可退而表儀乎山林，亦可進而顯功名於天¶
　下；可以靜而聖德隱，亦可以動而王業著。無爲而羣德不能¶
　與較尊，樸素而百家莫能與爭美，此之謂大本大宗，天地人¶
　不能外也。則天和人和，天樂人樂，亦從此生也。莊子之師是¶
<pb:CK-KZ_JY133_03p061b>¶
　何人者耶？分明指太上言。藏生於殺，故󰅾萬物而不爲戾，施¶
　澤於不知故，及萬世而不爲仁，履厯不能考。故長於上古而¶
　不爲夀。乾坤萬有，性其所陶鑄，故覆載天地，雕刻眾形而不¶
　爲巧，皆無爲自然而然，此之謂天樂。若知天樂者，虛靜恬淡¶
　寂寞無爲，與天爲徒，默與之契，是故其生死動靜與造化爲¶
　卷舒。又此和樂之中無怨無非，無累無責，不祟不疲，一靜定¶
　而王天下，服萬物。聖人之心可以畜天下矣。甯知帝王之德¶
　卽天地之德也，道德其主宰也，無爲其作用也，有才而不露¶
　其才，無爲也。而天下之才咸願爲我使，故用天下而有餘，有¶
　才而自彰其才，有爲也。而一人之才不能以周遍，故爲天下¶
<pb:CK-KZ_JY133_03p062a>¶
　用而不足第，無爲誠足貴也，在上秉之爲恭已，在下秉之爲¶
　曠官。有爲亦可善也，臣下行之爲敬事，主上行之爲代庖。上¶
　必無爲而用天下，下必有爲爲天下用，此古今不易之道也。¶
　可見莊子之學亦與吾儒同，而非偏枯於無爲者矣。故古之¶
　明王有落天地之知而無自慮之心。有雕萬物之辯而無自¶
　說之詞，有窮海内之能而無自爲之事。則天地之化育，一帝¶
　王之化育也。帝王之無爲，一天地之無爲也。故天之神、地之¶
　富盡歸於帝王之大，而帝王之德配天地者，無爲配之也；馳¶
　萬物而用人羣者，無爲用之也。識者以無爲爲本，有爲爲末，¶
　而上下分無爲爲要，有爲爲詳，而主臣又分。故不知五兵五¶
<pb:CK-KZ_JY133_03p062b>¶
　刑爲德教之末，何以索德教之本？不知禮法鍾鼓爲治樂之¶
　末，何以考治樂之本？不辨哭泣衰絰爲哀之末，何以究哀之¶
　本？此五者皆精神心術之所流露，古人有之而非所先也。可¶
　見有爲爲後，而無爲爲先，吾觀之五倫咸先後之不紊者何¶
　也？聖人取象於天尊地卑之位，取法於春夏秋冬先後之序¶
　也。夫萬物化生，尙有隆殺盛者，不頓盛衰者，不頓衰而變化¶
　有漸，豈聖人尙親、尙尊、尙齒、尙賢，而無次序乎！道之大原出¶
　於天，故必先明天道而後知道之原。行道而有得者，謂之德，¶
　必明乎道德者，而天道始爲我有矣。由是而仁義，而分守，而¶
　形名，而因任，而原省，而是非，而賞罰，各以次第而明者，其相¶
<pb:CK-KZ_JY133_03p063a>¶
　因之序也。由是而愚知，而貴賤，而仁賢，而不肖，處宜履位各¶
　露其情而不惜力，必循名者何也？咸由明道德之人事上畜¶
　下，治物修身，不用有爲之人謀，而歸無爲之天道也。故書曰，¶
　有形有名，卽文物以紀之，聲名以發之之謂也。治天下者所¶
　不能無而第不先之耳。古之語大道者，必須知五行生尅變¶
　化之理，而後形名可議。不然本之不知，末於何有？須知九爲¶
　老陽，陰陽生尅變化之機，而後賞罰可談。不然始之不明，終¶
　於何有？卽有强而語形名賞罰者，特知致治之具而不知致¶
　治之道也。下之所以事上，非上之所以畜下也。聞堯之用心¶
　憫顚恤窮，哀寡慈幼，而舜猶以堯爲未大也。本天德以甯民，¶
<pb:CK-KZ_JY133_03p063b>¶
　同日月之無私，照與四時爲順度，若晝夜之有經，民無不知¶
　也。雲行而雨施，澤無不被也。舜信合乎天而堯猶合於人也。¶
　自古之治天下者未有不取法於天地者也，孔子西藏書於¶
　周室，繙十二經以說老聃，而後聃厭其太謾，願聞其要，孔子¶
　曰要在仁義，仁義眞人之性也。中心物愷兼愛無私，此仁義¶
　之情也。老聃曰夫兼愛不亦迂乎？無私焉乃私也，若欲使天¶
　下無失其牧，未有拂天地之常，悖日月之明，乖星辰之列，亂¶
　禽獸之羣、揺樹木之立，而能放德而行，循道而趨者。揭仁義¶
　以示人，何異擊鼓而求亡子，鼓愈疾而亡愈遠，噫，仁義亂人¶
　之性也。士成綺見老子而問曰，吾聞夫子聖人也，今觀子非¶
<pb:CK-KZ_JY133_03p064a>¶
　聖人也，蔬有餘而歛無崖。老子漠然不應，士成綺明日復見¶
　老子曰，夫巧知神聖之人，吾自以爲可脫焉。昔子呼我牛也，¶
　而亦牛；呼我馬也，而亦馬。有其實者斯，有其名而弗受其名¶
　者，殃必及之，吾素被褐也，𢘆服此服，吾非別有不衷之服，故¶
　以被褐之服而愚人也。士成綺鴈行避影，遂進而問修身若¶
　何？老子曰，而容崖然，而目衝然，與冲虛内視者異矣。而顙頯¶
　然，而口闞然，而狀義然，與大辨若訥、抑抑威儀者又異矣。身¶
　似繫馬，而意馬未覊，其發若機括，未發而機心衝，知巧露而¶
　泰容覩，凡此皆不實之徵也。若而人也其邊幅易盡也，底裏¶
　易窺也，卽有所聞所見，亦竊取之學問耳，惡足以言修身。夫¶
<pb:CK-KZ_JY133_03p064b>¶
　子曰：凡物能大者，必不能小。惟道大無終而小不遺，廣乎其¶
　無不容也，淵乎其不可測也。神矣哉！道之難名也，卽形德仁¶
　義特其末耳，惟至人者能藐世界，薄銓衡，屏寵利，任眞而黜¶
　假，守本而亡末。神遊乎天地之外，超乎萬物之上，無往而非¶
　道德耳。視仁義猶後也，禮樂吾賔也，其心惟定於道德而已。¶
　至人往矣，而神亦往，僅有書以遺於後世人。貴道因貴書，不¶
　知書惟有言語之存，語以達意，意之所向仍有書不盡言，言¶
　不盡意者，無乃貴非其貴乎！書之不能盡道，亦猶形色名聲¶
　不足以得人之情也，信哉！知道者不求之言與書也，求之言¶
　與書者不必知道也。而世豈識書之不足貴哉！後引輪扁之¶
<pb:CK-KZ_JY133_03p065a>¶
　對以爲書不足貴之証。桓公讀書於堂上，彼其所貴者書也，¶
　而輪扁問之曰，何言耶？公曰，聖人之言也。輪扁曰，聖人在乎？¶
　公曰巳死矣，曰然則君之所讀者，古人之糟魄已矣，『糟魄』二¶
　字，此莊老爲千古後學傳神處，學人當尋糟魄之眞味何在，¶
　眞味卽人之眞性也，眞神也。酒以滓而成糟魄，人以雕琢而¶
　失眞性，哀哉！輪扁申其說曰，斵輪雖小，有道於此，運斤徐則¶
　甘而物不堅固，運斤疾則苦而不入，木不徐不疾得之於手，¶
　與手習也。而應於心，與心合也。口不能言者，不徐不疾之數¶
　存乎其間，俱是心領神會，臣不能以喻其子，則他人不喻可¶
　知，臣之子亦不能受之於臣，則他人不受可知。是以行年七¶
<pb:CK-KZ_JY133_03p065b>¶
　十而老斵輪古之人與其不可傳也，死矣，此語凜凜有喚起¶
　後人須於不可傳中尋出可傳之物來，須於已死尋出不死¶
　之物來，方爲會讀書人。然則君之所讀者，古人之糟魄已，夫¶
　有糟魄，必有精神二句，冷語非嘲桓公也，嘲萬世之後讀《南¶
　華》者止思竊其詞華，而不知大道有長生不死之術，則雖讀¶
　《南華》，猶未讀也夫。¶
<pb:CK-KZ_JY133_03p066a>¶
** 　外篇天運第十四¶
　　(重重徵問造化，要人求得一箇運化主宰，以立君道之凖。貴無爲，賤有爲；重道德，輕仁義，乃其大旨。)¶
天其運乎？地其處乎？日月其爭於所乎？(天以氣運而不息，地以形處而不動，日月之行¶
　皆有定所。第往來代謝，方會則月光都盡而爲晦巳，會則月光復蘇而爲朔，似有爭所之象。)孰主張是？孰¶
維綱是？孰居無事而推行是？意者其有機緘而不得已邪？意者¶
其運轉而不能自止邪？(主張綱維，猶涉有爲，居無事則全漠然，無所爲矣。機緘如有所係屬也，卽太極¶
　也，得此默運，則居無事而化育自成。)雲者爲雨乎？雨者爲雲乎？孰隆施是？孰居¶
無事淫樂而勸是？(天氣下降，地氣上騰；蒸而爲雲，釀而爲雨。隆如藴隆之隆盛也，施雨滂沛也。雲雨陰陽和¶
　氣所成，故謂之淫樂。)風起北方，一西一東，有上彷徨，孰噓吸是？孰居無¶
事而披拂是？(上言雲雨，有雨必有風以繼之。東北，陽方；西南，陰方；必東北方陽氣先起，自下而上，後西南以陰氣¶
<pb:CK-KZ_JY133_03p066b>¶
　迎之。所謂陽從陰則雨至矣，故風起北方而後或西或東，有風自上而彷徨四周。『噓吸』，風之呼吸也。『披拂』，風鼓動之貌。此¶
　風雨所以交作造化，必有主之者，易曰『密雲，不雨，自我西郊』西方陰氣，陰促陽必不雨也。非知道者孰敢言之。)敢問¶
何故？巫咸祒(音超)曰：來！吾語女。天有六極五常，(天有六氣，五行以佐元宰，而成𡻕功。¶
　則天地日月，雲雨風露，主張綱維等，皆是物也。)帝王順之則治，逆之則凶。(『順之』，順造化之，無爲¶
　也。)九洛之事，(『九』是九疇，『洛』乃洛書也。事卽五行五事，八政五紀之類。)治成德備，(治功成而聖德¶
　備。)監照下土，天下戴之，此謂上皇。(上皇卽挈天地，馳日月，隆施雲雨，噓吸風氣，而常居¶
　無事之地者，不必拘拘鴻荒之世也。)商大(音泰)宰蕩問仁於莊子。莊子曰：『虎狼，仁¶
也。』曰：『何謂也？』莊子曰：『父子相親，何爲不仁？』曰：『請問至仁。』莊子曰：¶
『至仁無親。』(太宰兩間而莊子兩答，一座皆驚而不可以驚，獨坐言虎狼父子相親，則世有父不慈而子不孝者愧矣。¶
　言至仁無親，則如周公之誅管蔡，石碏之誅石厚是也。後人之處兄弟父子有周公石公之不幸，而不能行管蔡石厚之¶
<pb:CK-KZ_JY133_03p067a>¶
　誅者亦愧矣。　一說至仁視萬物猶一體，合親疎，而皆愛之。故曰無親。)太宰曰：蕩聞之，無親則¶
不愛，不愛則不孝。謂至仁不孝，可乎？莊子曰：不然。夫至仁尙矣，¶
孝固不足以言之。此非過孝之言也，不及孝之言也。(仁統萬善者，一箇『孝』¶
　字固不足以盡，至仁無親之言，蓋至仁不過於孝矣，故子之所言，非過於孝者之言也，乃不及乎孝。自常人之言耳，大抵¶
　莊子問答正言若反類如此。)夫南行者至於郢，北面而不見㝠山，是何也？¶
則去之遠也。(㝠山在北海，而南行以回望之，則去山愈遠。至仁在乎無親，而仁愛以言之，則愈非至理矣。)故¶
曰：以敬孝易，(恭敬在外，其孝可以勉而能。)以愛孝難；(愛則本於出衷，自然而然。)以愛孝易，¶
而忘親難；(愛親而忘其愛，忘之在已者也。)忘親易，使親忘我難；(我無心不自知其孝親，亦無心¶
　不知我之孝。忘之在人者也，故尤難。)使親忘我易，兼忘天下難；(如舜之棄天下如棄敝蓰是也。)¶
兼忘天下易，使天下兼忘我難。(天下忘我，卽忘帝力，於何有也？)夫德遺堯舜而¶
<pb:CK-KZ_JY133_03p067b>¶
不爲也，(『遺』，棄也，薄之也。德薄堯舜而不自以爲德。)利澤施於萬世，天下莫知也，豈直¶
太息而言仁孝乎哉！夫孝悌仁義，忠信貞廉，此皆自勉以役其¶
德者也，不足多也。(此八者皆一節一行之士勉爲修飭以役於德者也。)故曰，至貴，國爵并¶
焉；至富，國財并焉；至願，名譽并焉。是以道不渝。(『并』卽屏棄也，至貴在我，何有於¶
　國爵？至富在我，何有於國財？至願在我，則道德備於身而何有於名譽？凡我屏去者，皆有變滅。惟道眞常不變，不可得而¶
　渝。)北門成問於黃帝曰：帝張咸池之樂於洞庭之野，吾始聞¶
之懼，(駭聽。)復聞之怠，(細聽。)卒聞之而惑；(莫知所以。)蕩蕩(神不能定也。)默默，(口不能言¶
　也。)乃不自得。(心不自安。)帝曰：女殆其然哉！(此叚備論古樂之妙。)吾奏之以人，¶
徵之以天，(『人』，人事也。『天』，天理也。言樂非人不備，而六律五音與，天地之氣侯相表裏也。)行之以禮義，¶
　(禮以節之則有序，義以正之則不亂。)建之以太淸。(太淸者，聲氣之元。建之爲主，而淸濁高下常取節焉，所謂¶
<pb:CK-KZ_JY133_03p068a>¶
　大樂與天地同和也。)夫至樂者，先應之以人事，順之以天理，行之以五¶
德，(貌言視聽思也。)應之以自然，(此四句作樂之本也。董子所謂心和則氣和，氣和則形和，形和則天地之和應¶
　之矣。)然後調理四時，太和萬物。(非得無聲之樂，何能發揚雅奏！)四時迭起，萬物¶
循生；一盛一衰，文武倫經，一淸一濁，陰陽調和，(四時萬物合乎造化之自然，盛¶
　衰、文武、淸濁、陰陽，言其節奏之妙。自『四時迭起』至『不可待』又言作用之妙，循環無端變化不窮，且作且止而莫知歸㝛之¶
　地也。)流光其聲；(言其聲流動而光瑩，所謂美哉洋洋乎者。)蟄蟲始作，吾驚之以雷霆；¶
　(蟄蟲聞吾樂之奏便驚若雷霆，而始作所謂發舒鼓舞不能自已也。)其卒無尾，(樂雖終而餘音似嫋嫋不絶，故¶
　無尾。)其始無首；(始非突然，而始自有輕揚圓轉之妙，故無首。)一死一生，(無死無生。)一僨(音奔)¶
一起；(無僨無起。)所常無窮，(以變化爲常，則所常無窮。)而一不可待。(始終相生，統同無間，死生僨起，¶
　變動而不可窮，故不可執也。待者求其歸一而未得之謂。)女故懼也。(初聞無窮之變不能待之以一，故懼然竦¶
<pb:CK-KZ_JY133_03p068b>¶
　聽。)吾又奏之以陰陽之和，燭之以日月之明；(見動靜之相生往來之相，禪與¶
　造化無不脗合。)其聲能短能長，(類晷影之前却。)能柔能剛，(象氣序之温烈。)變化齊一，¶
　(同爲變化。)不主故常；(愈出愈新。)在谷滿谷，在阬(音坑)滿阬，(聲氣之洋洋流動充滿，無所不¶
　届，其盛如此。)塗郤(音隙)守神，(言黜其聰明而甯一其心志以審音律之節奏也。)以物爲量(量之¶
　以管，以定鍾律之短長。)其聲揮綽，(悠揚寛綽。)其名高明。(名曰高明之樂。)是故鬼神守¶
其幽，(能使鬼神安位。)日月星辰行其紀。(二辰順軌作樂之極功有如此。)吾止之於有窮，¶
　(吾之樂止乎其不得不止。)流之於無止。(而又行乎其所當行。)子欲慮之而不能知也，¶
　(無所致吾思)望之而不能見也，(無所容吾見。)逐之而不能及也；(無所容吾足。)¶
儻然(自失也。)立於四虛之道，倚於槁梧(琴也)而吟。目知窮乎所欲見，¶
力屈乎所欲逐，(人之知力各有所限也。)吾旣不及已夫！形充空虛，乃至委¶
<pb:CK-KZ_JY133_03p069a>¶
　(音威)蛇，(音移)女(音汝)委蛇，故怠。(喪其耳，忘其目，廢其形骸，身如虛空，弛放而不收，故曰『乃至委蛇』。惟委蛇¶
　故怠也。大凡見人作爲自覺非思慮所及者，則辰然憮然其狀類如此也。)吾又奏之無怠之聲，¶
　(振刷其精神)調之以自然之命，(調之使出於自然樂之節，如天命之流衍也。)故若混逐¶
叢生，(言樂之無相奪，倫如禽獸之混逐，草木之並生，並育而不相害也。)林樂(音洛)而無形；布揮而¶
不曳，幽昬而無聲。(林林同樂而形跡之相忘，布散揮動而牽曳之自冺，幽深昏默又若無聲，而天籟之自鳴¶
　者。)動於無方，居於𥥆㝠；(動則無方，所居則𥥆兮㝠兮而不可測)或謂之死，或謂¶
之生；或謂之實，或謂之榮；行流散徙，不主常聲。(非生非死，非華非實，但見流行¶
　散徒之不定不主，故常也。)世疑之，稽於聖人。聖也者，達於情而遂於命也。¶
　(節奏之妙匪夷所思，人皆稽之於聖以爲聖人者達樂之情而順天之命也。)天機不張而五官皆¶
備，(元神不動而五官互効其職)此之謂天樂，無言而心說。(音悅，其悅樂有不容言者。)故有¶
<pb:CK-KZ_JY133_03p069b>¶
焱〓爲之頌曰：『聽之不聞其聲，視之不見其形，充滿天地，苞褁¶
六極。』女(音汝)欲聽之而無接焉，(言彌漫宇宙天地爲昭，雖欲聽之耳目，無從接也。)而故惑¶
也。(求其然而不得其所以然也。)樂也者，始於懼，懼故祟；(懼則精神鼓愓，疑其樂之爲鬼爲神，故祟。)¶
吾又次之以怠，怠故遁；(怠則因探索而心力疲竭，不得不棄去。)卒之於惑，惑故愚；¶
愚故道，道可載而與之俱也。(卒聽其樂之節奏，疑非人間之應有，故惑。惑則着一毫知識不得，故¶
　愚。愚則雖落後天而猶不失先天之本體，故道。道可載而與之俱也，是愚爲載道之器，而非道以載愚也，可見愚之一字¶
　乃莊老得道以後之妙悟揭出以示人。)孔子西遊於衞。顏淵問師金(魯太師名)曰：『以¶
夫子之行爲奚如？』師金曰：『惜乎，而夫子其窮哉！』顏淵曰『何也？』師¶
金曰：夫芻狗之禾陳也，(結草爲狗祭天解厭之物，喻儒者所學古昔陳言不能用於今世。)盛以¶
篋衍，巾以文繡，尸祝齋戒以將之。及其已陳也，行者踐其首脊，¶
<pb:CK-KZ_JY133_03p070a>¶
蘇者取而爨之而已；將復取而盛以篋衍，巾以文繡，遊居寢卧¶
其下，彼不得夢，(音䝉，魂識顚倒。)必且數(音朔)眯(音米，目晴虧避。)焉。今而夫子亦取¶
先王已陳芻狗，取弟子遊居寢卧其下。故伐樹於宋，削迹於衞，¶
窮於商周，是非其夢邪？(音耶)圍於陳蔡之間，七日不火食，死生相¶
與鄰，是非其眯邪？(芻狗祭則奉之，已則棄之。若復取而尊之則惑矣，惑則生夢生眯。今而夫子取先王巳陳¶
　之名物羣弟子而習之，卒以取困是非夢眯之明徵耶？)夫水行莫如用舟，而陸行莫如¶
用車。以舟之可行於水也而求推之於陸，則沒世不行尋常。古¶
今非水陸與？(音余)周魯非舟車與？(音余)今蘄(音祈)行周於魯，是猶推舟¶
於陸也，(以古之周道而行於今之魯國，是推舟於陸，其不利於行也必矣。)勞而無功，身必有殃。¶
彼未知夫無方之傳，應物而不窮者也。(自古所傳，自有隨時順應之道以應世而不窮，¶
<pb:CK-KZ_JY133_03p070b>¶
　而可以執一乎。)且子獨不見夫桔(音結)槔(音羔)者乎？引之則俯，舍之則仰。¶
彼人之所引，非引人也，故俯仰而不得罪於人。(俯仰隨人而無所容心，卽無方¶
　應物不窮者也。)故夫三皇五帝之禮義法度，不矜於同而矜於治。故¶
譬三皇五帝之禮義法度，其猶柤梨橘柚邪！(音耶)其味相反而皆¶
可於口。故禮義法度者，應時而變者也。(今吾試按齊楚吳燕之歌異轉而皆樂，九夷哭¶
　殊其聲而皆悲。是以聖人因時致宜，爲民立法，故伏羲神農教而不誅，黃帝堯舜誅而不怒，夏質而不文，周文而不質。古¶
　之法其可行於今，今之法其可膠於古乎！)今取猨狙而衣以周公之服，彼必齕(音紇)¶
齧挽裂，盡去而後慊。(快也。)觀古今之異，猶猨狙之異乎周公也。故¶
西施病心而矉(顰同)其里，其里之醜人見而美之，歸亦捧(音奉)心而¶
矉其里。其里之富人見之，堅閉門而不出，貧人見之，挈妻子而¶
<pb:CK-KZ_JY133_03p071a>¶
去之走。彼知美矉而不知矉之所以美。惜乎，而夫子其窮哉！(古今¶
　異宜而治不相襲，必以古之道變今之俗以求其同，是猶猨狙而衣，周公之服里，女而效西施之矉，其勢必至相詆也。夫¶
　子之窮也，固宜重重譬喻，皆極言世道不可挽回之意。葢以慨古道之難復，而哀夫子之終窮耳。)孔子行年¶
五十有一而不聞道，乃南之沛見老聃。老聃曰：『子來乎？吾聞子，¶
北方之賢者也，子亦得道乎？』孔子曰『未得也。』老子曰『子惡乎求¶
之哉？』曰：『吾求之於度數，(禮樂制度，道之形而下者。)五年而未得。』老子曰：『子又¶
惡乎求之哉？』曰『吾求之於陰陽，(天地造化，道之形而上者。)十有二年而未得。』¶
老子曰：然。使道而可獻，則人莫不獻之於其君；使道而可進，則¶
人莫不進之於其親；使道而可以告人，則人莫不告其兄弟；使¶
道而可以與人，則人莫不與其子孫。(明道不可以言傳，在人自悟之耳。)然而不¶
<pb:CK-KZ_JY133_03p071b>¶
可者，無他也，(無他故。)中無主而不止，(道雖有所聞於外，而中無定主，終非眞得，不能止而不遷。)¶
外無正而不行。(學貴能虛，在我縱有所得，而外無就正，則無以印證而不行。)由中出者，不受¶
於外，(自悟入者。)聖人不出；(聖人不多出言以强聒之。)由外入者，無主於中，(自口耳入者。)¶
聖人不隱。(作止語默，無非教也。)名，公器也，不可多取。(夷齊餓死，比干剖心，皆取名多之累也，故¶
　大聖大賢隱身非難而隱名爲難。)仁義，先王之蘧(音渠)廬也，(草舍也。)止可以一㝛¶
而不可以久處，覯而多責。(仁義譬之草舍，止可暫而不可久。必以仁義自見於天下，則求全責備者¶
　至矣。)古之至人，假道於仁，託㝛於義，(假託皆不久處之意。)以遊逍遥之墟，¶
　(不染纎塵之處方可逍遥。)食於苟𥳑之田，(此苟𥳑之田乃坎兌之方，家家有之，不必耕種而自收，惟仙家¶
　能食之。)立於不貸之圃。(此不貸之圃乃乾離之體，止可自給而不可以假人，惟仙家能立之。)逍遥，¶
無爲也；(乃得道以後事，所謂及其無爲，眾始知也。)苟𥳑，易養也；(坎中之陽原爲離宮之物，能知取坎而塡¶
<pb:CK-KZ_JY133_03p072a>¶
　離，易養也。)不貸，無出也。(無出二字有深意，吕祖云『正心收住黃龍髓』卽不出之義。)古者謂是採¶
眞之遊。(旁門採戰御女，僅知採其後天，不能延年者，何也？爲其所採者假耳。眞人則採彼先天眞一之母氣，所謂借假¶
　修眞而換骨爲純陽矣。)以富爲是者，不能讓祿；以顯爲是者，不能讓名；¶
親權者，不能與人柄。操之則慄，舍之則悲，而一無所鑒，以闚其¶
所不休者，是天之戮民也。(貪夫狥利，烈士狥名，夸者死權，往迹之當鑒者，何可勝數！此而不鑒，非善¶
　保全之人，故爲天之戮民。)怨恩取與諫教生殺，八者，正之器也，唯循大變¶
而無所湮(音因)者爲能用之。故曰，正者，正也。其心以爲不然者，天¶
門不開矣。(『怨恩取與諫教生殺』，爲政之具，所用以正人之器，惟利害不關於心，生死無變於已者故能當機而斷，更¶
　無湮滯也。正者，正也。所謂以已之正而正人之不正也，人有不信其然者，季世之執政也。若而人也，人欲填滿，其縱意橫¶
　心所念，無非人門鬼路上走，而天理不存，生機閉塞，故曰天門不開也。)孔子見老聃而語仁義。¶
<pb:CK-KZ_JY133_03p072b>¶
老聃曰：『夫播糠眯目，則天地四方易位矣；蚊虻(音文盲)𠾱(音匝吶也)膚，¶
則通昔(夕同)不寐矣。夫仁義㦧然乃憤吾心，亂莫大焉。(夫淸虛之體，不容一¶
　物，目與膚尙不容眯且𠾱，而况吾心乎！故降道德而言仁義，未始不爲心亂也。)吾子使天下無失其¶
樸，吾子亦放風而動，總德而立矣，又奚傑然若負建鼓而求亡¶
子者邪？(天下有無名之樸，無失之者還其混沌之天而不以竅鑿之也。放風總德，皆無爲之教也。天下已失其樸，而救¶
　以仁義，何異建鼓而求亡子耶！)夫鵠不日浴而白，鳥不日黔而黑。黑白之樸，¶
不足以爲辯；名譽之觀，不足以爲廣。泉涸，魚相與處於，陸相呴¶
　(音吁)以濕，相濡(音儒)以沬，(音未)不若相忘於江湖！(且人之稟賦皆出自然，如鵠白烏黑，¶
　其樸何所加餙？名譽之觀無所加廣。魚處陰兩相呴相濡，則病矣。不若處之江湖，魚相忘於水也。使天下失其樸而相呴，¶
　以仁義之濕沬不若相忘於道術之江湖也。)孔子見老聃歸，三日不談，弟子問曰：¶
<pb:CK-KZ_JY133_03p073a>¶
夫子見老聃，亦將何規哉？(規而正之也。)孔子曰：吾乃今於是乎見龍！¶
　(龍之爲物，可見而不可見者。)龍！合而成體，散而成章，(謂神氣卷舒)乘乎雲氣而¶
養乎陰陽。(謂以陰陽二氣自相吐納。)予口張而不能嗋(與『協』同，合也。張而不合，無所容言也。)予¶
又何規老聃哉！子貢曰：『然則人固有尸居而龍見，(音現，不見而自章也。)雷¶
聲而淵默，(常應而常靜也。)發動如天地者乎？(過化存神上下與天地同流。)賜亦可得¶
而觀乎？遂以孔子聲見老聃。老聃方將倨堂而應，微(居于堂上而應答之¶
　聲微)曰：『予年運往矣，(年馳而事去，謙言老也。)子將何以戒我乎？子貢曰：夫¶
三皇五帝之治天下不同，其係聲名一也，而先生獨以爲非聖¶
人，如何哉？(子貢祖三皇而宗五帝，聞老氏卑淺帝王，故首舉爲問。)老聃曰：小子少進！子何¶
以謂不同？對曰：『堯授舜，舜授禹，禹用力而湯用兵，文王順紂而¶
<pb:CK-KZ_JY133_03p073b>¶
不敢逆，武王逆紂而不肯順，故曰不同。』老聃曰：『小子少進！余語¶
女三皇五帝之治天下。黃帝之治天下，使民心一，(民心純一太樸未散。)民¶
有其親死不哭而民不非也。(差等帝王而論，以見世道愈降愈遠非之，則强哭不非，則無喜也，無¶
　怒也。)堯之治天下，使民心親，(親陸九族平章百姓是也。)民有爲其親殺其殺¶
而民不非也。(情禮獨隆於其親，其餘皆降殺，而民不以爲薄。)舜之治天下，使民心競，(有虞¶
　氏尙賢故民心爭競)民孕婦十月生子，子生五月而能言，不至乎孩而¶
始誰，則人始有夭矣。(十月而生，五月能言，未孩而早知其誰何，則競教之速成也，開竅太早，民始有夭閼¶
　而不長者。)禹之治天下，使民心變，(變其大道爲公之心)人有心而兵有順，(人有¶
　機變之心兵，有順者誅其不順以歸於順也。)殺盜非殺人，(殺人者死而殺盜者無罪。)人自爲種¶
而天下耳，(人人各有警備，舉天下皆然。)是以天下太駭，(各親其親，各子其子，故大駭異之。)儒¶
<pb:CK-KZ_JY133_03p074a>¶
墨皆起。(橫議交作。)其作始有倫，(夫婦人之大始，古人作始自有倫序，如三十而娶，二十而嫁是也。)而¶
今乎婦女，何言哉！(今以幼稚之女爲婦，偷薄之俗又何言哉！與《禮記》『大道爲公』一段意相似。)余語女，¶
三皇五帝之治天下，名曰治之，而亂莫甚焉。三皇之知，(大道無爲之世，¶
　其政悶悶，其民醕醕，自三皇五帝以智治國則有爲矣。)上悖日月之明，(日月雖明而不能照覆盆，今用¶
　智察察以爲明，是上悖之也。)下暌山川之精，(山峙而川流，自有定位。今用智無故鑿山而濬川，是下暌¶
　其精也。)中墮(音隳)四時之施，(西時之序，猶以漸而進退。今用智以治厯明時而先爲之防，是隳四時之¶
　施也。)其知㦧(音慘)於蠆(音厲)蠆(音豸)之尾，鮮規之獸，(蠆規小虫小獸多智而害物者以此¶
　而喻所謂以智治國國之賊也)莫得安其性命之情者，而猶自以爲聖人，不¶
可耻乎，其無耻也。』子貢蹵蹵然立不安。(有爲之治，喪其眞性。所謂性命之情，無爲而巳¶
　矣，自然而巳矣。絶聖棄知之意。)孔子謂老聃曰：『邱治《詩》《書》《禮》《樂》《易》《春秋》六經，¶
<pb:CK-KZ_JY133_03p074b>¶
自以爲久矣，孰知其故矣；以奸(音干)者七十二君，論先王之道而¶
明周召(音節)之迹，一君無所鉤用。(鉤取也猶言取用之意)甚矣夫，人之難說¶
　(音稅)也！道之難明邪？(音耶)老子曰：幸矣子之不遇治世之君也！(言遇¶
　則必爲彼笑。)夫六經先王之陳迹也，豈其所以迹哉！今子之所言，¶
猶迹也。夫迹，履之所出，而迹豈履哉！(以陳迹干人，宜乎不遇，毋乃感之以無迹乎。)夫¶
白鶂(音鷁)之相視，(以目相交。)眸子不運(不動也。)而風化；(此以神相感而生子。)蟲，雄鳴¶
於上風，(陽唱也。)雌應於下風(陰和也，以唱和相交。)而風化；(此以氣相感而生子。)類自爲¶
雌雄，(『類』，物類也。此一類或有雌無雄，能雌者亦能雄，彼一類或有雄無雌，能雄者亦能雌是也。)故風化。(凡物皆風¶
　氣所生，風化者言生子也，物生無一定之迹，不可拘泥如此。)性不可易，命不可變，(性命皆一定。)¶
時不可止，(流動也。)道不可壅。(活潑也。)苟得於道，無自而不可；(得其陰陽與根¶
<pb:CK-KZ_JY133_03p075a>¶
　陰根陽之理，無自而不可，無不可悟其生生之道。)失焉者，無自而可。』(『失焉者』，失其消息而不，得陰陽¶
　互爲消息之妙，無往而可悟道物之生機也。)孔子不出三月，復見曰：『𨚑得之矣。烏¶
　鵲孺，魚傳沬，細要者化，有弟而兄啼。久矣夫𨚑不與化爲人！¶
　不與化爲人，安能化人！老子曰：『可。𨚑得之矣！』¶
<pb:CK-KZ_JY133_03p075b>¶
¶	
<pb:CK-KZ_JY133_03p076a>¶
　復圭子曰：『俯仰宇宙，天運於上，易知也；地處於下，易知也；日¶
　月一往一來似有爭所之象，亦易知也。㝠㝠之中主張是而¶
　綱維是者誰乎？居無事而能靜以制動者誰乎？意者其有機，¶
　緘莫知爲而爲耶？意者其有運，轉欲止而不能止耶？雲可爲¶
　雨，而雨亦可爲雲，隆施而淫樂是者，非雲非雨也，必有居無¶
　事而朝爲行雲，暮爲行雨者。陽從陰則雨，北方陽方也，故風¶
　起北方，自下而上。一西一東，自上而下。噓吸是者風也。而所¶
　以噓吸者，非風也。必有居無事而披拂以佐雲雨者，巫咸祒¶
　所謂天有五運六氣，以綱維此造化是也。帝王法之九疇，洛¶
　書宗之治功，成而聖德備。天有常鑒，而人有常戴，非上皇極¶
<pb:CK-KZ_JY133_03p076b>¶
　治之世無以加。此皇降而爲仁，故太宰蕩問仁於莊子，莊子¶
　以虎狼爲仁，則人駭；以虎狼父子相親爲仁，而人亦駭乎。謂¶
　至仁無親，則人疑；謂孝爲至仁之緒餘而人亦疑乎。故曰以¶
　敬孝而知有親，不如以愛孝而忘親；我孝而相忘於孝，不如¶
　使親而相忘乎我；我孝而能忘天下，不如使天下而兼忘乎¶
　我，則世有大德，堯道舜行，不爲奇利，澤濟世不爲恩，而區區¶
　以孝悌仁義忠信貞廉自見者亦微矣。故至貴至富而在我，¶
　則何有乎國爵國財！道德有於身而至願在我，又何有虛名¶
　虛譽。何也？爵財名譽易渝，而至貴至富至願不渝也。北門成¶
　觀黃帝咸池之樂於洞庭之野，聞一也始而懼，旣而怠，卒而¶
<pb:CK-KZ_JY133_03p077a>¶
　惑，使人神不定、口難言、而心不安者何也？黃帝曰，吾樂之奏¶
　非僅聲容而巳也，天人相參，禮義節制，而聲氣之元一本乎¶
　太淸，非遠求也。葢至樂雖先應之以人事，不可不順之以天¶
　理；雖行之以五德，不可不因之以自然。故善作樂者，未調樂¶
　而調四時，未和樂而和萬物，則盛衰文武之有倫者，象四時¶
　之遞起也；淸濁陰陽之相和者，象萬物之循生也。其流聲可¶
　以驚蟄蟲，其始卒難尋其首尾。始終相生死生僨起循環無¶
　端欲求其歸一而不可待，女安得而不懼，吾又奏之以和合¶
　陰陽、明並日月。其聲之短長，類晷影，柔剛似氣序。無變化也，¶
　無不變化也。有故常也，而不主故常也，聲滿坑谷神守其量¶
<pb:CK-KZ_JY133_03p077b>¶
　謂之爲揮綽之音可也謂之爲高明之樂亦可也故聞吾奏¶
　者，鬼神安於幽，日星順乎軌，所以然者，皆由吾之樂止乎其¶
　所當止，而行乎其所當行。子欲着一意見而不能逐之，以步¶
　武而不及，非立四虛之道，倚槁梧而吟，不能知其妙也。以知¶
　窮力屈之後形，若太空身弛而不張，女安得而不怠。吾又奏¶
　之以無怠之聲，其樂之元韻與天命同流行，其中之條理與¶
　動植而並生，雖金石交作，󰆷竹遞奏，若無分又若有分，如天¶
　籟之自鳴，以方所拘之而不得，以𥥆㝠測之而不得，以死生¶
　華實擬之而亦不得，但見其流動變化，非尋常之聲也，意者¶
　其聖人乎！惟聖人達樂之情而知天之命，天機不必運而五¶
<pb:CK-KZ_JY133_03p078a>¶
　官互効其職，此樂非人間有也，可謂妙不容言矣。聽之難聞，¶
　視之難見，其聲之充滿，無所不包其音之精微耳。無從接而¶
　安得而不惑？夫樂也者，始聞之而懼，驚惶震恐，疑其爲鬼，爲¶
　神，懼故祟。旣聞之而怠，心神並竭，無可着力，怠故遁。卒聞之¶
　而惑，以爲盡善盡美，而不知美善之所自來，惑故愚。巧者人¶
　用事，人則去道遠愚者，天用事。天則與道近，故云大智若愚。¶
　愚可載道，而非道以載愚也。孔子西遊於衞，師金與顏回曰，¶
　夫芻狗之未陳也，重神明不得不重芻狗及其已陳也。若與¶
　未陳之芻狗而同珍彼非以覺爲夢，必目昏於明也。今夫子¶
　取先王之陳言而誦習，何異取巳陳之芻狗！而與弟子遊居¶
<pb:CK-KZ_JY133_03p078b>¶
　寢卧其下耶？其不得志於宋、衞、商、周，猶曰是夢也。而困於陳¶
　蔡，與死爲隣，是非其眯耶？夫水陸異路，舟車異行，夫人知之¶
　也。古之周道不可行於今之魯，宜亦夫人知之也。今欲以周¶
　道而行於魯，是猶推舟於陸可行乎？不可行乎。强以古道而¶
　行今者徒勞無功，未知時無方，吾亦與之爲無方，可以應物¶
　而不窮也。知桔槔之俯仰而人不罪，則可以悟治世之道矣。¶
　故夫三皇五帝之不同道而同治，猶相梨橘柚之不同味而¶
　同適口。知禮義法度之必應時而變通，則知古道之不宜於¶
　今猶猨狙之不得服周公之服也，里婦之不得効西施之顰¶
　也。惜乎！而夫子其窮哉！孔子南之沛見老聃，老聃曰，子亦得¶
<pb:CK-KZ_JY133_03p079a>¶
　道乎？孔子曰，吾求之度數，道之形而下者，五年而未得，吾求¶
　之陰陽，道之形而上者，十有二年而未得。老子曰，夫道貴心¶
　悟，不可以言傳，至尊莫如君親，道尙不可以獻而進之至親，¶
　莫如兄弟與子孫，道亦不可以告而與之者，何也？中有主，則¶
　見定以無主之心，安能守不變之道。外有正，則行確以一偏¶
　之見，安能獨斷而獨行？故由中出而悟入者，聖人亦與相安¶
　於無言；由口耳而外入者，聖人不惜言詮以指其歸名，公器¶
　也，且不可以多取，况仁義先王之蘧廬也，豈可以久處哉！故¶
　古之至人卽眞人也，假道於仁，所謂金愛木，慈仁也，託㝛於¶
　義；所謂木愛金，順義也，以遊逍遙之墟，則一塵不染矣。呂祖¶
<pb:CK-KZ_JY133_03p079b>¶
　云，掘地尋天，見天光卽苟簡之田也。此田在坎兌而不在乾¶
　巽，朝種而暮收者也，故曰食於苟簡之田。呂祖云，種得金花¶
　果，是强卽不貸之圃也。此圃在乾離而不在坤兌，貸人而不¶
　貸於人者也，故曰立於不貸之圃。何所往而不逍遙矣。呂祖¶
　云，嬰兒日食黃婆髓，姹女時飱白玉杯，所以苟𥳑易養也。吕¶
　祖云，正心收住黃龍髓，張口擒吞白虎漿，所以不貸無出也。¶
　旁門採戰，僅知採其後天，採假而不採眞也。至人則採其先¶
　天眞一之母氣，以伏吾身之子氣。張三丰祖師云，一點靈光¶
　出，渾身粉汗香，霎時乾我汞，換骨作純陽，卽採眞之遊也。何¶
　世有貪？夫殉利烈士、狥，名夸者死，權不知鑒古，以取天之戮¶
<pb:CK-KZ_JY133_03p080a>¶
　辱，與至人相去遠矣。怨、恩、取、與、諫、教、主、殺、八者，皆正人之器，¶
　非利害生死，無變於巳者，不能以已之正而正人之不正也。¶
　人門用事而天門何由開哉！失道德而後仁義，故老聃欲孔¶
　子舍仁義而進道德，日播糠眯目，則不知有四方矣；蚊虻𠾱¶
　膚；則不知有夢寐矣。今吾子語我以仁義，則不知有大道矣。¶
　亂莫大焉，是故不如巳雕巳琢，使天下相安於無爲之風也。¶
　奚必以仁義教人，若建鼓而求亡子耶。夫鵠之白，鳥之黑，乃¶
　自然而然，不足辯也。名譽之觀，無所增益於人之性不足廣¶
　也。處陸之魚而得濡沬，何如相忘於江湖失！樸之民而沾仁¶
　義，何如相忘於道術！孔子歸而語弟子曰，吾見老子其猶龍¶
<pb:CK-KZ_JY133_03p080b>¶
　乎！夫龍也者，變化莫測，龍無體以合而成體潛龍也；龍無章¶
　以散而成章，見龍也；龍無潛見，乘雲氣而吐納乎，陰陽飛龍¶
　也。老子其庶幾乎又何所容吾言而規之哉！子貢曰，然則人¶
　固有尸居而龍見，卽龍之散而成章也，雷聲而淵默，卽龍之¶
　合而成體也；發動如天地，卽龍之乘雲氣而養乎陰陽也。苐¶
　夫子借龍言而子貢便就老子言耳。遂以夫子之聲先容而¶
　見老聃曰，三皇五帝之治天下不同，而爲聖人一也。先生獨¶
　以爲非聖人何哉？昔堯舜禹之相授受，禹用力而湯用兵，文¶
　王順紂而武王逆，故曰不同。老聃曰，黃帝之治天下，使民心¶
　一，民反有其親死不哭，而民不非也，則不一矣。各親其親之¶
<pb:CK-KZ_JY133_03p081a>¶
　端開矣。堯之治天下使民心親，民反有爲其親殺其殺，而民¶
　不非也，則不親矣。所厚者薄之，漸起矣。舜之治天下使民心¶
　競欲力追上古也，誰知混沌大鑿，孕婦不踰十月而生子，子¶
　不踰五月而能言，未至乎孩而問誰而民始夭，則不競矣。懷¶
　知而不以相教之風萌矣，禹之治天下使民心變，以復醕厚¶
　也，人有心而兵不順，殺盜者無罪，類聚者爲常，人心駭而儒¶
　墨起，夫婦不遵始作之倫，幼女可使之爲婦，則不變矣，數代¶
　揖讓之傅又已不終局矣。名曰治之，實以亂之。吾見上不得¶
　與日月並明，下不得與山川耀精，中不得與四時同施，使萬¶
　物莫安其性命之情，而猶然稱聖，其有耻乎！子貢立且不安，¶
<pb:CK-KZ_JY133_03p081b>¶
　而敢復言哉！孔子謂老聃曰，𨚑治六經有年矣，于七十二君¶
　而不一遇，何人之難說而道之難明耶？老子曰，夫今俗之不¶
　合乎古，亦猶古道之不宜於今也。今子所執六經，乃先王治¶
　古天下之陳迹，而欲治今之天下，不亦迂哉！不知有爲之制¶
　作皆粗迹也，而所以迹則先王無爲之精神也，得其粗迹而¶
　遺其精神，是見迹爲履之所自出，而認迹爲履也，可乎哉！豈¶
　惟古今之治迹不同，而萬物相生之迹亦異。白鶂以目相視¶
　而風化，神相感也；蟲之雌雄以上下唱和而風化，氣相感也。¶
　又有物類龜鱉，無雄蜂蠆無雌，互自爲雌雄，而亦風化也。乘¶
　時者有定，生而無定迹，無不易也，無不變也，而不易不變者¶
<pb:CK-KZ_JY133_03p082a>¶
　惟性命而已何也？時不可止，治古之天下者，不可治今之天¶
　下也。道不可壅，生人者可測，而生物者不可測也，苟得乎性¶
　命不變易之道，以之治天下可也，以之自治而長生亦可也，¶
　苟失乎性命不變易之道，與之治人則昧乎古今，與之自治¶
　昧乎性命之所自來，又安知性命之所自往。孔子退，三月不¶
　出，乃復見曰，𨚑今得之矣。得乎性命不易不變之理，時道不¶
　止不壅之情也，天下有卵生濕生者，一本乎天親上，一本乎¶
　地親下也，天下有化生胎生者，一至蠢而能化，一至靈而不¶
　能化也。𨚑今得聞夫子性命時道之教，不易不變者，雖可操¶
　其權於繼善之後，而不止不壅者，尙未能脫凡近以遊高明，¶
<pb:CK-KZ_JY133_03p082b>¶
　不諳化爲人之道，安能化人！老子曰可，𨚑得之矣，知乎性命¶
　者，然後可與言時道；得乎不易不變者，然後可與言不止不¶
　壅。𨚑也解物化，必知人化，旣知人之所以不化，必亦悟其所¶
　以化，𨚑從今而後可與言道矣。¶
<pb:CK-KZ_JY133_03p083a>¶
** 　外篇刻意第十五¶
　　(通篇以養神守神作主以靜虛無爲爲宗此莊文中之最近時好者)¶
刻意尙行，(刻苦用意，以行爲尙也。)離世異俗，(避世不以俗爲伍。)高論怨誹，(自立高論不免¶
　怨天尤人。)爲亢(音抗)而已矣。此山谷之士，非世之人，枯槁赴淵者之¶
所好也。(自甘寂寞，而投於深山淵谷之中，爲遯世之士。)語仁義忠信，恭儉推讓爲修而¶
已矣；此平世之士，教誨之人，遊居學者之所好也。(隱居求志之士。)語大¶
功，立大名，禮君臣，正上下，爲治而巳矣；此朝廷之士，尊主强國¶
之人，致功并兼者之所好也。(行義達道之士。)就藪澤，處間(音間)曠，釣魚閒¶
　(音閑)處，無爲而巳矣；此江海之士，避世之人，間(音閑)暇者之所好¶
也。(忘世之士如漢陰丈人、抱甕灌園之類。)吹呴(音吁)呼吸，吐故納新，(吐故氣納新氣)熊經鳥¶
<pb:CK-KZ_JY133_03p083b>¶
申，(若熊之攀樹而引氣，如鳥之伸吟也。)爲夀而已矣；此道(音導)引之士，養形之人，彭¶
祖壽考者之所好也。(靜坐養氣之士。)若夫不刻意而高，(從容中道。)無仁義而¶
修，(純是道德，不知仁義。)無功名而治，(天爵在我，何所往而不可。)無江海而間，(音閑，居塵出塵。)不¶
道(音導)引而夀，(元神旣全，何必打坐。)無不忘也，無不有也，(卽無爲而無不爲之意。)澹然¶
無極而眾美從之，此天地之道，聖人之德也。(五等之士，總屬有我，未免蔽於一曲，¶
　聖人則無我，故忘形而備眾善。)故曰，夫恬淡寂寞，虛無無爲，此天地之平而¶
道德之質也。故曰聖人休休(止也)焉，則平易矣，平易則恬淡矣。平¶
易恬淡，則憂患不能入，邪氣不能襲，故其德全而神不虧。故曰，¶
聖人之生也天行，(順天理而行，無容心也。)其死也物化；(脫然不爲物累也。)靜而與¶
陰同德，動而與陽同波，(『同波』，同流也。動靜相生，波平則水靜。)不爲福先，不爲禍始；¶
<pb:CK-KZ_JY133_03p084a>¶
感而後應，迫而後動，不得已而後起。(『感而後應』三句，正見不爲福先，不爲禍始，無心應物¶
　之意也。)去知(音智，先事之謀去，則無意必也。)與故，(故者已然之迹去，故無固我也。)循天之理。故¶
無天災，無物累，(不逆物，故無累。)無人非，(與人同，故人不非。)無鬼責。(與鬼合，故鬼不責。)其¶
生若浮，其死若休。不思慮，不豫謀。光矣而不耀，(『耀』，光之露也。不耀則韜光矣。)¶
信矣而不期。(期，信之必也。)其寢不夢，其覺無憂。其神純粹，其魂不罷。¶
　(音皮)虛無恬淡，乃合天德。故曰：悲樂(音洛)者，德之邪；喜怒者，道之¶
過；好惡者，德之失。故心不憂樂，德之至也；(憂樂盡忘，所謂不思善，不思惡，直透本來¶
　面目者。)一而不變，靜之至也；無所於迕，虛之至也；(順事應物，無所乖戾也。)¶
不與物交，澹之至也；無所於逆，粹之至也。(太虛之體，一物不着，故一有憂樂則德分，¶
　一有變動則心擾，一有迕觸則胸中有物而不虛，一與物交則征逐世情而不淡，一有拂逆則胸中有疵而不粹。迕與逆¶
<pb:CK-KZ_JY133_03p084b>¶
　相似，但逆細而迕粗，無迕易而無逆難耳。)故曰，形勞而不休則弊，精用而不已則¶
勞勞則竭。水之性，不雜則淸，莫動則平；鬱閉而不流，亦不能淸；¶
天德之象也。故曰，純粹而不雜，靜一而不變，淡而無爲，動而以¶
天行，此養神之道也。(眾人失之於動，聖人養之以靜，然聖人能靜能應，常應常靜，故以水喻。)夫有¶
干越之劒者，(干溪，吳地，吳越出善劒。)柙而藏之，不敢用也，寶之至也。(以劒喻精¶
　神不可輕用，神爲主宰，精爲作用，神存則精自固矣。)精神四達並流，無所不極，上際於¶
天，下蟠於地，化育萬物，不可爲象，(如天地萬物皆精神之旁達處。)其名爲同帝。¶
　(功用與天同也。)純素之道，惟神是守；守而勿失與神爲一；一之精通，¶
合於天倫，(純素之道莫要於守神，守而勿失，則我卽一一卽我一之精，上通於天，則與天載。脗合而無間矣。周子曰¶
　一故神，是神之與精相爲依附。)野語有之曰：『眾人重利，廉士重名，賢士尙志，¶
<pb:CK-KZ_JY133_03p085a>¶
聖人貴精。(眾人三句所以起聖人貴精一句，無勞爾形，無揺爾精是也，『貴精』二字，乃玄門第一着切要之工夫。)故¶
素也者，謂其無所與雜也；純也者，謂其不虧其神也。能體純素，¶
謂之眞人。(無雜謂不雜於物也，不虧謂不虧其神也，能體純素，則神存而精自固，而眞常不壞之體全矣。謂之眞人，¶
　不亦宜乎。)¶
　復圭子曰：此篇以『精神』二字爲主，保精守神爲工夫，精完神¶
　王，面目不虧，自然而然，乃聖人也。若夫刻意離世以爲卓，高¶
　談腹誹以自異，不與世爲伍。樂山藪者，往而不能返耳。有仁¶
　義忠信以相宣，恭儉推讓以自律，與世爲浮沈，恬於教誨者，¶
　屈而不能伸耳。功垂旗常，名勒鼎，君逸臣勞之禮明，上畧¶
　下詳之義正，於主爲甚尊，於國爲富强，特固圉肆，封者之所¶
<pb:CK-KZ_JY133_03p085b>¶
　好已耳。邃壑大澤可以藏吾身，執竿垂釣可以適吾適，理亂¶
　不入耳，是非不關心，特避世逃名者之所好已耳。一呼一吸，¶
　所吐者心中之濁氣，所納者天地之正氣。河車運轉周流而¶
　不息，特導引養形者之所好已耳。若夫不刻意而高者，從容¶
　中道也；無仁義而修者，道德渾全也；無功名而治者，自性自¶
　度也；無江海而閒者，心曠則神怡也。不導引而壽者，及至無¶
　爲，眾始知也。何者着吾心？何者能踰吾心？渣滓氷釋也，眾美¶
　畢集也，非有聖人忘我之德者，安能具此天地之道乎？故曰¶
　恬淡寂寞，虛無無爲者，聖人之所休休也。休休則平易矣，憂¶
　患不能入。平易則恬淡矣，邪氣不能侵。故聖人以天行物化¶
<pb:CK-KZ_JY133_03p086a>¶
　爲生死，而不爲陰陽之所生死。以我之動靜爲陰陽，而不爲¶
　福先禍始之陰陽。何以能感而後應，迫而後動，不得已而後¶
　起哉。則以其無意必無固我，去知與故耳。此所以天不能災¶
　物，不能累人，不能非鬼，不能責視，生死若浮休，謀慮若兩忘，¶
　韜光融信，寢覺一致，神粹魂王，非虛無恬淡者不能有此天¶
　德也。故悲樂、喜怒、好惡皆有道德者之所禁也，而無憂樂、變¶
　遷、無迕、逆物交，可以想見其盛德靜虛淡粹之至矣焉。肯勞¶
　其形而耗其精乎！觀於水之性，以不雜而淸，莫動而平，則知¶
　所以養神矣。我無駁雜以擾其神，則神常靜；我無二三以亂¶
　其神，則神常甯。以淡而無爲者爲神之體，動而天行者爲神¶
<pb:CK-KZ_JY133_03p086b>¶
　之用，養神之道曷以加焉！知寶劒者猶藏而不敢輕試，懼其¶
　鋒之易折也。况吾之精神，放之則彌六合與天帝同功用，卷¶
　之則退藏於密。吾神惟守此純素之道而已，守之旣久，則不¶
　知神之爲我，我之爲神，惟有此一耳。天得此一於穆不已，聖¶
　人得此一其精與天通，故聖人貴精良，有以也然，則素而無¶
　所雜者，謂不雜一之精也；純而無所虧者，謂不虧一之神也。¶
　能體純素，精神完固，謂之眞人。¶
<pb:CK-KZ_JY133_03p087a>¶
** 　外篇繕性第十六¶
　　(此篇爲性命而發俗學俗思性命交喪惟深根甯極者性反而神完樂全而志得與倒置之民異矣)¶
繕(音善修治也)性於俗學，以求復其初；滑(音骨汨亂也)欲於俗思，以求致¶
其明；謂之蔽䝉之民。(性非學不復，而俗學不可以復性，復非明不得，而俗思不可以求，明『俗學，俗思』四字，¶
　極中季世腐儒之病。俗者對眞而言，言俗學障性，俗思亂明。凡爲此者，謂之蔽䝉之民。)古之治道者，以¶
恬養知；(若要發䝉，必離俗去欲，以恬養知。乃繕性求明之要訣也。『知』者，人之覺性也。『恬』者，無爲自然之義。人能以恬養¶
　知，則定能生慧，卽吾儒之不逆不億，自然之先覺也。)生而無以知爲也，謂之以知養恬。¶
　(知我有生之初，本來無知無以知爲，則恬者常自恬矣，始猶以恬養知，養之之久則知卽恬，恬卽知，故曰以知養恬。)知¶
與恬交相養，而和理出其性。(交養則得其和順，自然之性出者，見非外，至也。)夫德，和也；¶
　(和合眾善而成也。)道，理也。(眾善無不有條理也。)德無不容，仁也；道無不理，義也；¶
<pb:CK-KZ_JY133_03p087b>¶
義明而物親，忠也；中純實而反乎情，樂(音洛)也；信行容體而順乎¶
文，禮也。禮樂偏行，則天下亂矣。(性者，仁義禮樂之所自出也。若不出於性而第求之仁義禮樂。¶
　則逐末忘本，支離於俗學而天下亂矣，偏行是偏得外而遺内，非遺仁義而偏於禮樂也。)彼正而䝉已德，¶
　(䝉晦其明也言德積於已不自炫露而彼物自正)德則不冒(德者人所同德冐如覆葢之義不可以己之德¶
　而葢人之德也)冒，則物必失其性也。(爲所冐者，見人之德，未免自失性中固有之德也。)古之¶
人，在混芒之中，與一世而得澹漠焉。(古之人，上古之人也。混芒，乃混沌初闢之光景，指治¶
　世者而言，『澹漠』則指古人所治之民而言。)當是時也，陰陽和靜，鬼神不擾，四時得¶
節，萬物不傷，羣生不夭，人雖有知，無所用之，此之謂至一。(舉世皆純¶
　全而於道無欠缺，故曰至一。)當是時也，莫之爲而常自然。(此何時也，意者其天皇地皇人¶
　皇之時乎。)逮德下衰，及燧人伏戲(音羲)始爲天下，是故順而不一。(知有¶
<pb:CK-KZ_JY133_03p088a>¶
　理之可順，則純一者漓矣。)德又下衰，及神農黃帝始爲天下，是故安而不¶
順。(各以理爲安則知有已知有已則離於道矣)德又下衰，及唐虞始爲天下，興治化¶
之流，濠(與澆同)醕散朴，離道以善，險德以行，(作意爲天下而興其教化非無爲自然矣)¶
然後去性而從於心。(去其自然之性，而從其有爲之心。)心與心識(我以有心爲，彼以有心應，¶
　日以心相覺察也。陸西星曰：燧人以下皆不以恬養知而有以知爲者以故品爲德衰順而不一，不一已失其性矣。猶順¶
　也，再衰則安而不順，不順是以有坂泉涿鹿之師，險德如孔子所謂危行。去性從心，道心微而人心危也。心與心識者，從¶
　心起識，日以心鬬也。)知，而不足以定天下，然後附之以文，益之以博。文¶
滅質，博溺心，然後民始惑亂，無以反其性情而復其初。(用其知不足，又¶
　附益之以禮樂，以文滅質，以博溺心，爭逐於末而忘其本。是以無以反性而復其初。)由是觀之，世喪道¶
矣，道喪世矣。世與道交相喪也，道之人何由興乎世，世亦何由¶
<pb:CK-KZ_JY133_03p088b>¶
興乎道哉！道無以興乎世，世無以興乎道，雖聖人不在山林之¶
中，其德隱矣。隱，故不自隱。(世與道交相興，則聖人作而萬物覩，世愈降道愈漓，非交喪乎，道無由興¶
　矣。其隱也，非自隱也，人不知之不求隱而自隱矣，所謂天地閉、賢人隱也。)古之所謂隱士者，非伏¶
其身而弗見(音現)也，非閉其言而不出也，非藏其知而不發也，時¶
命大謬也。(伏身閉言藏知，邦無道則愚也。)當時命而大行乎天下，則反一無迹；¶
　(道雖可行而付物於無心所謂恬淡自然不見有爲之迹也)不當時命而大窮乎天下，則¶
深根甯極而待；(根極性命安厥止以待時。)此存身之道也。(修身俟時之義。)古之存身¶
者，(此身大行於天下又當反一而無迹。)不以辯餙知，(不强不知以爲知。)不以知窮天下，(不以¶
　知窮人。)不以知窮德，(不以知窮已)危然處其所而反其性已，(危然處其所，言¶
　無爲也，反性卽反一也，所謂反一無迹也。)又何爲哉！道固不小行，德固不小識。小¶
<pb:CK-KZ_JY133_03p089a>¶
識傷德，小行傷道，(大道自有正途遠識，小行小識旁門也，旁門御女之術於已爲損德，於金丹爲損道。)故¶
曰正己而已矣。(平時了性臨時了命已外無求。)樂全之謂得志。(有傷則不得謂之全，所樂者全¶
　則快意矣。)古之所謂得志者，非軒冕之謂也，謂其無以益其樂而¶
已矣。(君子樂之所，性不存焉。)今之所謂得志者，軒冕之謂也。軒冕在身，非¶
性命也，物之儻來，寄也。(去留在彼，而不在我者日寄。)寄之，其來不可圉，其去¶
不可止。故不爲軒冕肆志，不爲窮約趨俗，其樂彼與此同，(窮達一致)¶
故無憂而已矣。今寄去則不樂，由是觀之，雖樂，未嘗不荒也。故¶
曰，喪已於物，失性於俗者，謂之倒置之民。(營外虧内，甚置倒也，向秀云，以外易内，謂¶
　之倒置。)¶
　復圭子曰：此篇爲原性而發，性無知也而無不知也。若繕性¶
<pb:CK-KZ_JY133_03p089b>¶
　之俗學，未免失之有爲，其去初愈遠，滑欲之俗思未免，失之¶
　障隔，其背明愈甚。名曰，開之實以蔽之迹，似牖之祇以䝉之。¶
　故古之治道者，欲發䝉而啟蔽，惟有以恬養知而巳，何也？恬¶
　者不受天損，性常定也。定則生慧。恬者不藉人益，性常靜也，¶
　靜則能覺，此知悉從恬養中來，回視有生之初，其有知乎無¶
　知乎！養之之久，則知卽是恬，恬卽是知，知與恬交相養而和¶
　也，非俗學之所能繕也。交相和而理出乎性也，非俗思求明¶
　而取蔽也。此性一全則無不全，其和合眾善則爲德，條理咸¶
　備則爲道，能容爲仁，能理爲義，能明親爲忠，能眞純爲樂，能¶
　信順爲禮，皆性中之所有。行則並行而不可偏行者也。有正¶
<pb:CK-KZ_JY133_03p090a>¶
　人之德，而已不露，人亦陰被其正而物各得，如以一人之德¶
　而葢人之德，人能不失其性乎？故上古之人居混芒之中，與¶
　一世之民相安於澹漠遐想，其時陰陽調，鬼神安，四時順，萬¶
　物育，羣生夀，不識不知人盡然也。雖一二有知以知遇不知，¶
　亦無可用其知也，至一之世，何嘗有作爲乎？卽有所爲，猶莫¶
　之爲也。自然而已自德一衰於燧人伏羲，其治天下順則順¶
　矣，而不能一也。德再衰於神農黃帝，其治天下安則安矣，而¶
　不能順也。德復衰於唐虞，其治天下，治化雖流醕，愈澆樸愈¶
　散，失道而德，失德而險，使民去性而從於心，天下從此擾擾¶
　萬緒起矣。我一心彼一心，心識心全是識神用事，而人心不¶
<pb:CK-KZ_JY133_03p090b>¶
　一之極矣。先王知智不足以定天下，然後有文物以紀之，博¶
　議以辯之，文滅質？博溺心，而民始惑亂，皆俗學俗思，安能反¶
　性情而復其初哉！由是觀之，世非道不治，喪道則無世矣。道¶
　非世不興，喪世則無道矣。奈何交相喪而不互爲興也。故有¶
　聖人之道者，德旣隱矣，故其身亦隱，何必自隱哉！然則古之¶
　隱者，非故伏閉藏也，當時命大謬藏乎！其所不得不藏也。古¶
　之見者，非故行所無事也，當時命大行無乎！其所不得不無¶
　也。深根卽《道德經》之深根爲得藥事，甯極卽《道德經》之固蒂¶
　爲得丹事，而待者待天詔之宣召也，此窮而存身之道，乃玄¶
　門之要旨，不知性命乃存身之本也。虛心又所以求反其性¶
<pb:CK-KZ_JY133_03p091a>¶
　命也。故古之存身者不知曰不知，不以辯餙已之所不知也。¶
　知之曰知之，不以；已之知而窮天下之不知也，不以知窮德，¶
　旣而得道有知，終歸於無知也。但見身存而性反，性反則神¶
　全矣，又何所作爲哉！旁門三千六百乃小行、小識，小識傷德，¶
　有損人益已之愆德，固不可以小識也；小行傷道，亦有淫邪¶
　亂正之嫌，道固不可以小行也。惟有正己而巳矣，正已者何¶
　所謂煉藥，但尋金裏水，大小無傷兩固全是也，其神全則可¶　
　樂，初念遂則志得，故曰樂全之謂得志，以軒冕對窮約，則軒¶
　冕爲可樂；以性命對軒冕，則性命尤可樂。故古人不以軒冕¶
　爲得志，謂無以益吾之眞樂也。今人以軒冕爲得志，知有軒¶
<pb:CK-KZ_JY133_03p091b>¶
　冕而不知有性命也。古人知軒冕爲儻來寄也。寄則聽其忽¶
　然而來，亦聽其忽然而去，何古人無不得志之日，而今人有¶
　得志不得志也，何古人有樂無憂，而今人樂之日短，不樂之¶
　日長也。則以喪已於物，亡形也；失性於俗，亡神也。性命可存¶
　且不能長存，又安能保軒冕之長存乎！狥外忘内，謂之曰倒¶
　置之民，固宜。¶
<pb:CK-KZ_JY133_03p092a>¶
** 　外篇秋水第十七¶
　　(此篇以形有大小喻道無大小，以物有精粗貴賤喻道無精粗貴賤，以物有短長終始喻道無短長終始，必達理明¶
　　權者方爲知道之人。又曰無以人滅天，以小不勝爲大勝，化窮通，一四方，出死生，齊物我。不惟識見大而學問亦精。¶
　　微可謂玄之又玄，而大道爲我有矣。)¶
秋水時至，百川灌河，(喻學自外至而未達乎本源也。)涇(音經，水名。)流之大，兩涘(音俟，水涯¶
　也)渚(水中可居曰渚)涯之間(喻道不出於兩旁中央而學未至無所不見也)不辯牛馬。於是¶
焉河伯欣然自喜，以天下之美爲盡在已。(自負其爲天下之大觀。)順流而¶
東行，至於北海，東面而視，不見水端，(不知水之所自來也)於是焉河伯始¶
旋其面目，望洋(海中爲洋)向若(海神名若。)而歎曰：『野語有之曰：『聞道百(喻世¶
　之以少自多者萬分之中僅得其百耳)以爲莫已若者』，我之謂也。且夫我嘗聞¶
<pb:CK-KZ_JY133_03p092b>¶
少仲尼之聞而輕伯夷之義者，始吾弗信；今我睹子之難窮也，¶
吾非至於子之門，則殆(局於已見也)矣；吾長見笑於大方之家。』(大方猶言¶
　大道，百尺竿頭進一步更有一步也。)北海若曰：井鼃(音蛙)不可以語於海者，拘於¶
虛也；(井中之空處。)夏蟲不可以語於氷者，篤於時也；(久近之所定也。)曲士不¶
可以語於道者，朿於教也。(方術之所制也。)今爾出於涯涘，觀於大海，乃¶
知爾醜，(狹小也)爾將可與語大理矣。天下之水，莫大於海，萬川歸¶
之，不知何時止而不盈，尾閭(卽列子所云渤海無底之谷名曰歸墟是也)泄之，不知¶
何時已而不虛；春秋不變，水旱不知。此其過江河之流，不可爲¶
量數。而吾未嘗以此自多者，自以比形於天地而受氣於陰陽，¶
吾在天地之間，猶小石小木之在大山也，方存乎見少，又奚以¶
<pb:CK-KZ_JY133_03p093a>¶
自多！(百川總歸于海，天地納海則各有量也。大者至足，故秋毫無以累乎天地；小者無餘，故天地無以過乎秋毫。各知其¶
　極，物安其分，若覩大不安其小，視小自以爲多，將奔馳於勝，負之塲矣豈莊生之旨哉。陸西星曰：『夫學道者見欲大而心¶
　欲小見大，則不以小自安心，小則不以大自負，海如此之大，而海若未嘗以此自多方且存乎見少此望道未見之心聖¶
　不自聖之意也。知見少則可進於大觀矣，以下解自少。』)計四海之在天地之間也，不似¶
壘空(音壘孔)之在大澤乎？計中國之在海内，不似稊米之在大倉¶
乎？(壘空稊米微之甚者)號物之數謂之萬人處一焉；人卒(盡也)九州，穀食之¶
所生，舟車之所通，人處一焉；此其比萬物也，不似毫末之在於¶
馬體乎？(天地無窮而四海有窮，以四海比壘孔，𣺌四海也。天地間惟有一海，周流四方，中國特海南一撮土之上浮耳。¶
　比之如稊米，𣺌中國也。物有萬而人爲萬物中之一物，𣺌人羣也。言九州則中國所生之食用爲有限，言舟車之所通凡¶
　爲海上之國，人力之所能到者能有幾？而其不通舟車之處尚多也，以人力所通之處而比於馬體之毫未，𣺌世界也。)¶
<pb:CK-KZ_JY133_03p093b>¶
五帝之所連，(以揖讓相連續)三王之所爭，仁人之所憂，任士(任事之人治世之事¶
　也。)之所勞，盡此矣。伯夷辭之以爲名，(應前輕伯夷之義。)仲尼語之以¶
爲博，(應前小仲尼之聞)此其自多也，不似爾向之自多於水乎？(世界之小如此，¶
　而五帝三王千聖萬賢所知所能不出其内，揚復所曰，乾坤雖大，人身小拳石空中作勝遊，與此相類。)河伯曰：¶
『然則吾大天地而小毫末，可乎？』北海若曰：否夫物量無窮(謂局量之¶
　大小。)時無止，(所值之先後。)分無常，(此生之得失)終始無故。(死生存亡之變故前言其大此¶
　又言無小無大卽前篇大秋毫而小泰山意)是故大知觀於遠近，故小而不寡，大¶
而不多，知量無窮；(身在此則此近而彼遠，在彼則彼又近而此遠，觀遠近有變更，則大小多寡亦有變更矣，¶
　故無窮。)證曏(音向，明也。)今故，(音古)故遥而不悶，掇(音奪)而不跂，(音企，伸足也。)知¶
時無正(明證古今，則未來者雖遥，後之視今猶今之視昔，何悶之有？旣往者雖難綴昔之視今，亦猶今之視後，今無常¶
<pb:CK-KZ_JY133_03p094a>¶
　今有時而爲古，是以勿跂，蓋人之常情，從前觀之待而不得，則悶追而勿及則跂，故知其無止，其妄自息。)察乎盈¶
虛，故得而不喜，失而不憂，知分之無常也；(盈虛者，造化之消息。盈不常盈，虛不常虛，¶
　故得失不足爲喜憂，知分之無常也。)明乎坦途，故生而不悅。死而不禍，知終始¶
之不可故也。(坦途者，無平不陂，無往不復，生者物之出而往，往者必反，則生何足悅也，死者物之來而屈，屈者必¶
　伸，何禍之有故者，一定之陳迹，以今視，始則始爲終，爲故。以後視今，則今又爲始，爲終，爲故矣。知終始之無定，斯知故之¶
　不可定也。)計人之所知，不若其所不知；(不若無知，王倪對齧缺之問是也。)其生之¶
時，不若未生之時；(不若未生髑髏，不願人間之勞是也。)以其至小求窮其至大之¶
域，(以𣺌然之身究竟未生之前)是故迷亂而不能自得也。由此觀之，(吾身不足小，天¶
　地不足大。)又何以知毫末足以定至細之倪！又何以知天地之足¶
以窮至大之域！(大毫末小矣，其倪之細小若可定矣，然有小者尤有小小者，故毫末不足以定至細之倪，與吾¶
<pb:CK-KZ_JY133_03p094b>¶
　儒之語小天下莫能破同天下大矣。其域之至大若可定矣，然有大者，尤有大大者，故天地不足以窮至大之域。與吾儒¶
　之語大天下莫能載同人能知小小者，大大者則可以窮無窮而極無極，又何至小至大之不能定其倪而窮其域哉！)¶
河伯曰世之議者皆曰至精無形至大不可圍是信情乎(又將大小¶
　字面換作精粗，重重入細，信情乎言有是實理乎否也。)北海若曰：『夫自細視大者不盡，¶
　(不盡耳，非不可圍也。)自大視細者不明。(見不眞耳，非無形也。)夫精，小之微也；垺(音孚，¶
　謂盛也。)大之殷也；(殷，眾也。)故異便，此勢之有也。(有無，形有不可圍，此異便之勢所必¶
　有也。)夫精粗者，期於有形者也；(一涉精粗，便有形迹。)無形者，數之所不能¶
分也，不可圍者，數之所不能窮也。(一入無形，便不可圍矣。豈惟數所不能分别，亦不能窮其¶
　邊涯矣。)可以言論者，物之粗也；(卽《易》曰：『書不盡言也。』)可以意致者，物之精¶
也；(卽《易》曰『言不盡意也。』)言之所不能論，意之所不能察致者，不期精粗焉。』¶
<pb:CK-KZ_JY133_03p095a>¶
　(夫子曰：『予欲無言。』太上日：『大道無名。』維摩詰與諸菩薩論不二法門，而卒示之。以默卽不言不察之㫖，何也？道無精粗，論¶
　精粗雖精，亦相矣。故不如屏精粗於不言之爲妙也。)是故大人之行，不出乎害人，不多¶
仁恩；(雖不害物而亦不以仁恩自多。)動不爲利，不賤門隸；(我雖不爲利，而亦不賤門隸求利之人。)¶
貨財弗爭，不多辭讓；(我雖不黷貨而亦不多辭讓之名)事焉不借人，不多食乎¶
力，不賤貪汙；行殊乎俗，(不多辟異。)爲在從眾，不賤佞謟；(雖由由焉，與眾人同處而¶
　亦不遠佞謟之人。)世之爵祿不足以爲榮，戮耻不足以爲辱；知是非¶
之不可爲分，細大之不可爲倪。(言大人體道之事，無歆羨，無取舍，舉利害爵祿是非，不足以入¶
　之也。)聞曰道人不聞，(有聲聞非道人也。)至德不得，(有所得非上德也。)大人無巳。¶
　(有我相非大人也。)約分之至也。(約謂收歛，本分不自大也。不自大故能成其大。)河伯曰：『若物¶
之外，若物之内，惡至而倪貴賤？惡至而倪小大？』(合内外論之分明，有箇貴賤大¶
<pb:CK-KZ_JY133_03p095b>¶
　小。『倪』者，緒之兩頭，葢取以爲分别之義。河伯欲於無分別之中認箇分别下之。海若言貴賤、大小、有無、是非，未有所定，終¶
　無分别。)北海若曰：『以道觀之，物無貴賤；以物觀之，自貴而相賤；¶
以俗觀之，貴賤不在巳。(言貴賤之未有定。)以差觀之，(以大小之等而觀之。)因其所¶
大而大之，則萬物莫不大；因其所小而小之，則萬物莫不小；知¶
天地之爲稊米也，(大亦可以爲小。)知毫末之爲𨚑山也，(小亦可以爲大。)則差數¶
覩矣。(言大小之未有定)以功觀之因其所有而有之，則萬物莫不有；因¶
其所無而無之，則萬物莫不無；知東西之相反(東家之西可爲西家之東相反¶
　也)而不可以相無，則功分定矣。(有無之未有定。)以趣觀之，(又以人之趣而觀之)¶
因其所然而然之，則萬物莫不然；因其所非而非之，則萬物莫¶
不非；知堯桀之自然而相非，則趣操覩矣。(正人指邪人爲邪，邪人亦指正人爲邪，但¶
<pb:CK-KZ_JY133_03p096a>¶
　以趣操不同而分是非，功分不同而辨有無，差數不同而名大小。此皆於不分之中妄有分別，彼勝此負，卒無窮已。孰知¶
　是非之不可爲分，而細大之不可爲倪乎？)昔者堯舜讓而帝，之噲讓而絶；湯武爭¶
而王，白公爭而滅。由此觀之，爭讓之禮，堯桀之行，貴賤有時，未¶
可以爲常也。(堯噲之讓，武白之爭，簒義之分爲貴賤，亦因其時不可定以爲常也。)梁麗(屋棟也。)可以¶
衝城而不可以室穴，言殊器也。(大小各有所用也。)騏驥驊騮，一日而馳¶
千里，捕鼠不如狸狌，言殊技也；(物各有所能也。)鴟鵂(音笞梟)夜撮蚤，(蚤蝨不失)¶
察豪末，晝出瞋(音甸)目而不見𨚑山，言殊性也。(是非治亂不能相無，故以殊器殊技¶
　殊性喻之。)故曰，葢師是而無非，師治而無亂乎？是未明天地之理，¶
萬物之情者也。是猶師天而無地，師陰而無陽，其不可行明矣。¶
　(天地陰陽，相爲對待；是非治亂相爲循環，此天地萬物自然之情理也。)然且語而不舍，非愚則¶
<pb:CK-KZ_JY133_03p096b>¶
誣也。帝王殊禪，三代殊繼。差其時，逆其俗者，謂之篡夫；當其時，¶
順其俗者，謂之義之徒。默默乎河伯！汝惡知貴賤之門，小大之¶
家！(惡知貴賤之爲一門，大小之爲一家乎，信乎其不分矣。欲知貴賤小大之所從出，當於未始有物求之，日門日家言貴賤¶
　小大之所從出也。)河伯曰然則我何爲乎，何不爲乎？吾辭受趣舍，吾¶
終奈何？(旣無是非貴賤，則我何所適從而，辭受趣舍亦無歸着矣。)北海若曰『以道觀之，何貴¶
何賤，是謂反衍，(有貴有賤，皆世諦也。因有貴以臨賤，賤以承貴，相傾相役，如何得寛。反之於道，無貴無賤，則自¶
　寛矣。故曰是謂反衍，『衍』者，寛義。)無拘而志與道大蹇(愼母以世情拘而志與道爲梗也。)何少¶
何多，是謂謝施；(施則有多有少，謝而不施，則何多少之足。云反衍則忘貴賤而不累於名，謝施則忘多少而不¶
　累於利。)無一而行，與道參差。(一則齊，參差則不齊，愼毋執一而與道相背馳也。)嚴乎若¶
國之有君，其無私德；繇繇乎若祭之有社，其無私福；泛泛乎其¶
<pb:CK-KZ_JY133_03p097a>¶
若四方之無窮，其無所畛(音疹)域。(旣無分別，以道心爲王，則無私德私福。此心廣大則無私畦町¶
　矣。)兼懷萬物，(毋私愛也)其孰承翼？是謂無方。(有承接羽翼則有方所孰爲承翼則無方¶
　矣)萬物一齊，孰短孰長？(物有短長自齊物之見而論則無短長)道無終始，物有¶
死生，不恃其成；(死生者物之終始，而道無終始也，故不居其成功。)一虛一滿，不位乎其¶
形。(數有虛有滿，不敢守其定位也。)年不可舉，時不可止；消息盈虛，終則有始。是¶
所以語大義之方，論萬物之理也。(四時之序成功者，退。去而不可追者，年。流而不可止者，時。¶
　消息盈虛如循環，終則始，以是而論，則大義之方，萬物之理，盡在是矣。)物之生也，若驟若馳，無¶
動而不變，無時而不移。何爲乎，何不爲乎？夫固將自化。』(若有爲不爲於¶
　其間，則聽其自化矣。)河伯曰『然則何貴於道邪？』(音耶。旣聽其所爲，又何貴於學道？)北海¶
若曰：知道者必達於理，達於理者必明於權，明於權者不以物¶
<pb:CK-KZ_JY133_03p097b>¶
害已。(理謂盈虛消息之理，權則所以善其用於不窮者也，惟知道者能達而明之，明夫進退存亡之道，物外誘也，已性命¶
　也。豈狥外而忘内！)至德者，火弗能𤍠，水弗能溺，寒暑弗能害，禽獸弗¶
能賊。非謂其薄之也，言察乎安危，甯於禍福，謹於去就，莫之能¶
害也。故曰，天在内，人在外，德在乎天。(有道德者不爲福先，不爲禍始，而察之甯之，謹之之¶
　功多也。)知天人之行，(知天内人外，則達理明權。)本乎天，位乎得，(位得猶言立德也。)蹢¶
　(音適)䠱(音躅)而屈伸，反要而語極。(德立則蹢䠱屈伸皆自得，如此道之要也。理之極也，說到此處，¶
　則知莊老知天、知人、知經、知權，孰副其荒唐而無當哉！)曰：『何謂天？何謂人？』北海若曰：『牛¶
馬四足，是謂天；落(音絡)馬首，穿牛鼻，是謂人。故曰，無以人滅天無¶
以故滅命，無以得殉名。謹守而勿失，是謂反其眞。(四足乃天所生者，穿絡則¶
　人爲，形容天人最妙，又恐鑿竅者以人勝天，急轉三『無』以字以禁止之故者，有心而爲之一着，有心便非自然，自然之謂¶
<pb:CK-KZ_JY133_03p098a>¶
　命，命卽天也。得卽巳德喪於爲名者多矣，知天知人，於此謹守，勿失明乎内外之分，則性分之眞反爲歸之我矣。)䕫¶
憐蚿，(音賢，百足虫也)蚿憐蛇，蛇憐風，風憐目，目憐心。(䕫一足，蚿百足，蛇無足。皆能自行，猶¶
　有形者。風則無形而自行，目則不行而自至，猶以形用者。心則以神用，而古今宇宙無不周遍矣。)䕫謂蚿曰：¶
『吾以一足趻(音締)踔(音卓)而行，予無如矣。今子之使萬足，獨奈何？』蚿¶
曰：『不然。子不見夫陲(音吐)者乎？噴則大者如珠，小者如霧，雜而下¶
者不可勝數也。今予動吾天機，而不知其所以然。』(任其自動，莫知所由，遲速¶
　難易，豈在多寡有無間哉！)蚿謂蛇曰：『吾以眾足行，而不及子之無足，何也？』¶
蛇曰：『夫天機之！所動，何可易邪？(音耶。疾徐之節，進退之妙，乃天機也何可易耶？言非人力所得¶
　與也。)吾安用足哉！』蛇謂風曰：『予動吾脊脅而行，則有似也。今子¶
蓬蓬然起於北海，蓬蓬然入於南海，而似無有，何也？』風曰：然。予¶
<pb:CK-KZ_JY133_03p098b>¶
蓬蓬然起於北海而入於南海也，然而指我則勝我，䠓(音秋，䠓足踐也)¶
我亦勝我。雖然，夫折大木，蜚(音飛)大屋者，唯我能也，故以眾小不¶
勝爲大勝也。爲大勝者，唯聖人能之。(自古至人多甘受挫折，含羞忍而志不衰，其後道成¶
　而臻大順之境，無礙之宇，非小不勝爲大勝之騐乎？若目一開便見，不似風來有漸。若心則無思而無不通，又非目所及¶
　矣。然而皆天也，不說心目正，所謂言有盡而意無窮也。令人自得言外之意，乃古人作文之妙處。)孔子遊於¶
匡，宋人圍之數匝，而弦歌不輟。子路入見，曰：『何夫子之娛也？』孔¶
子曰：『來！吾語女，我諱窮久矣，而不免，命也；求通久矣，而不得，時¶
也。當堯舜而天下無窮人，非知得也；當桀紂而天下無通人，非¶
知失也；(得、失二字皆指君子言。)時勢適然夫水行不避蛟龍者，漁父(音甫)之¶
勇也；陸行不避兕虎者，獵夫之勇也；白刃交於前，視死若生者，¶
<pb:CK-KZ_JY133_03p099a>¶
烈士之勇也；知窮之有命，知通之有時，臨大難而不懼者，聖人¶
之勇也。(漁父獵夫，烈士之勇，情各有所安，聖人則無所不安矣。)由處矣，吾命有所制矣。』無¶
幾何，將甲者進，辭曰：『以爲陽虎也，故圍之，今非也，請辭而退。』(郭象¶
　曰：命非巳制，故無所用其心也。夫安於命者無往而非逍遙矣。)公孫龍(辯士。)問於魏牢(魏公子。)曰：¶
龍少學先王之道，長而明仁義之行，合同異，離堅白；然不然，可¶
『不可；困百家之知，窮眾口之辯；吾自以爲至達已。今吾聞莊子¶
之言，汒(音茫)焉異之。不知論之不及與，(音余)知之弗若與？(音余)今吾無¶
所開吾喙，(音諱)敢問其方。』公子牟隱几太息，仰天而笑曰：『子獨不¶
聞夫埳(音坎，壞井也。)井之鼃(音蛙)乎？』謂東海之鱉曰：吾樂(音洛)與(音余)吾跳¶
梁乎井幹之上，(『幹』，井欄也。)入休乎缺甃(音秋，井甃缺而成崖。)之崖；赴水則接腋¶
<pb:CK-KZ_JY133_03p099b>¶
　(音亦，兩腋拍水。)持頥，(閉其口也。)蹶泥則没足滅(没也。)跗，(小足也，此句言踊躍於塗中。)還(音旋，¶
　回視也。)虷(音寒，水中赤虫也。)蟹與科斗，(蝦蟇子。)莫吾能若也。且夫擅(音禪，專也。)¶
一壑之水，而跨跱(音峙，行止也。)塪井之樂，此亦至矣。夫子奚不時來¶
入觀乎！東海之鱉左足未入，而右膝巳縶(音至，絆也。)矣。於是逡(音皺)巡¶
而却，告之海曰：『夫千里之遠，不足以舉其大；千仞之高，不足以¶
極其深。禹之時十年九潦，(音老)而水弗爲加益；湯之時八年七旱，¶
而崖不爲加損。夫不爲頃久(猶云頃刻長久也。)推移，不以多少進退者，¶
此亦東海之大樂也。』於是塪井之鼃(音蛙)聞之，適適然驚，規規然¶
自失也。『且夫知不知是非之竟，(音境)而猶欲觀於莊子之言，是猶¶
使蚉(音文)負山，商蚷(音渠)馳河也，必不勝(音升)任矣。且夫知不知論極¶
<pb:CK-KZ_JY133_03p100a>¶
妙之言而自適一時之利(還其利口)者，是非塪井之鼃(音蛙)與？(音余)且彼¶
方跐(音此，蹈也。)黃泉而登太皇，(天也，謂極深窮高也。)無南無北，(火南水北，是有南有北也。今顚¶
　倒坎離，而水火同宫，則無南無北矣。)奭(音釋)然四解，(解悟歸土。)淪於不測；(所入者深)無東無¶
西，(木東金西是有東有西也，今金木交併，而東西合一，則無東無西矣。)始於玄㝠，(水也。)反於大通。(大道¶
　也。)子乃規規然而求之以察，索之以辯，是直用管窺天，用錐¶
指地也，不亦小乎！(以察察之小明而欲窮索之以言，辨不亦小乎！)子往矣！且子獨不聞¶
夫壽陵餘子(未成丁之夫曰餘子。)之學行於邯鄲(音寒丹)與？(音余)未得國能，又¶
失其故行矣，直匍匐而歸耳。(邯鄲國中所能之，步學未成而故步又失所以匍匐而歸也。)今¶
子不去，將忘子之故，失子之業。』公孫龍口呿。(開口。)而不合，舌舉而¶
不下，乃逸而走。(『逸』，迯遁也。)莊子釣於濮水，(陳地。)楚王使大夫二人往先¶
<pb:CK-KZ_JY133_03p100b>¶
焉，(達意先容。)曰：『願以境内累矣！』(猶言請以國從累先生之身也。)莊子持竿不顧曰：『吾¶
聞楚有神龜，死已三千𡻕矣，王巾笥而藏之廟堂之上。此龜者¶
甯其死爲留骨而貴乎？甯其生而曳尾於塗中乎？』二大夫曰：『甯¶
生而曳尾於塗中。』莊子曰：『往矣！吾將曳尾於塗中。』(養生全神以自適，朝露之¶
　榮華又何足羡。昔陶隱居畫二犍牛以答詔一拘窘於鞭繩，一優游於水草，亦此意。)惠子相梁，莊子往¶
見之。或謂惠子曰：『莊子來，欲代子相？』於是惠子恐，搜於國中三¶
日三夜。莊子往見之，『曰：南方有鳥，其名鵷鶵，(鳳雛也。)子知之乎？夫¶
鵷鶵，發於南海而飛於北海，非梧桐不止，非練實(竹實也。)不食，非¶
醴泉不飲。於是鴟得腐鼠，鵷鶵過之，仰而視之曰：『嚇！』(音黑鴟恐奪已食而¶
　驚鳴也)今子欲以子之梁國而嚇我邪？』(莊子喻自已爲鳳雛，惠子爲鴟，梁相爲腐鼠焉。¶
<pb:CK-KZ_JY133_03p101a>¶
　肯代之相耶？其鄙薄功名之士可謂極矣。)莊子與惠子遊於濠梁(石絶水曰梁)之上。莊¶
子曰：『鯈(音條)魚(白鯈魚也。)出遊從容，是魚樂也。』惠子曰：『子非魚，安知魚¶
之樂？』莊子曰：『子非我，安知我不知魚之樂？』(魚之所樂，忘水而因忘道；南華之所樂，知¶
　道而因以知魚。其曰子非魚云云者，不知能盡其性者必能盡人物之性也。其曰子非我云云者，借其不通物性者以詰¶
　其必不通人性也。)惠子曰：『我非子，固不知子矣；子固非魚也，子之不¶
知魚之樂，全矣。』(我與子猶人類也，尙以形骸之隔而不相知，何况魚爲非類乎！則子之與魚全無相知之理矣。)¶
莊子曰：『請循其本。(反復辨論皆枝葉也，若循其本則於性體上探索矣。)子曰：『女安知魚樂』¶
云者，旣巳知吾知之而問我，我知之濠上也。』(子旣已知吾之知魚樂而問我，正欲¶
　得所以知魚之故，不知物理人情自是可推，我居濠之上而逍遙，則濠之下其樂不言可知也。)¶
　復圭子曰：通篇以『道』字爲主，能聞道者可以窮極大而定至¶
<pb:CK-KZ_JY133_03p101b>¶
　細，包精粗忘貴賤，化有無，達理明權，知天洞人，全眞照物，一¶
　以貫之矣。不觀秋水之時至乎百川，灌河充滿渚崖，河伯自¶
　以爲天下之大觀無過此矣。及至北海，望洋向若而嘆曰，我¶
　其聞道百而以爲莫已若乎，若非至子之門，亦不信少仲尼¶
　之聞，而輕伯夷之義矣。北海若曰，井蛙夏虫各有所局者，限¶
　於虛與時也；而曲士難語大道者，束於時師之教也。今爾始¶
　可與言大理矣。夫水莫大於海，萬川歸之而不盈，尾閭泄之¶
　而不虛，春秋自若水旱一致，吾方存乎見小，又奚以此自多¶
　計。四海之在天地，猶小石小木之在大山，壘孔之在大澤已¶
　爾。計中國之在海内，猶稊米之在太倉已爾計人處萬物中¶
<pb:CK-KZ_JY133_03p102a>¶
　之一物，猶毫末之在馬體已爾。世界之小如此，而五帝三王¶
　千聖萬賢所知所能不出其内，海若不以水自多，名高學博¶
　者亦安可以此自多也！然則將大天地而小毫末，可乎？北海¶
　若曰否，夫物量無窮，遠近大小不可定也。知時無止，古往今¶
　來遞爲更也。分無常，盈虛得失原迅速也，終始無故，生寄死¶
　歸若旦暮也。計人之所知者，人也。其知有限，不若其所不知¶
　者。天也無知而無不知，其生之時形也，形則有所必敝，不若¶
　其未生之時神也。神則有死而不亡者。由此觀之，毫末非小¶
　而天地非大，吾身不爲不足，而天地不爲有餘，信然則小無¶
　形而大無邊乎！不知細能精乎大而視不能盡乎大，大能包¶
<pb:CK-KZ_JY133_03p102b>¶
　乎細而視不能徹乎細。有大小則有精粗矣，有精粗則有形¶
　矣，有有形則有無形矣。可以言論意致者，物之精粗也。不可¶
　以言論意致者，物之超出乎粗精也。故大人之行無歆羡，無¶
　取舍，齊利害，冺廉貪，忘貴賤，屏是非，融細大方成一，道人也。¶
　果且有聞乎？有得乎？有已乎？果且無聞乎？無得乎？無已乎？惟¶
　不自大，故能成其大，胡河伯猶然，未忘貴賤大小之倪也。北¶
　海若曰，天地之間惟道爲獨尊，以道眼視之，物無貴無賤也，¶
　皆作平等觀。以物眼視之，貴賤咸其所自取也，皆作奔兢觀。¶
　以俗眼視之，貴賤不在巳也，皆作炎涼觀。以差等之眼視之，¶
　大小有因天地毫末互藏也，皆作推移觀。以功分之眼視之，¶
<pb:CK-KZ_JY133_03p103a>¶
　有無有自東西各見也，皆作一定觀。以趣向之眼視之，是非¶
　不昧，堯桀異向也，皆作善惡觀。故自昔以聖人而行讓爭之¶
　事，雖凶化爲吉。以庸人而行讓爭之事，雖吉化爲凶。猶梁麗¶
　可以衝城，而不可以窒穴。騏驥可以千里，而不可以捕鼠。鴟¶
　臬可以夜撮蚤，而晝不見𨚑山。獨不聞有是必有非，有治必¶
　有亂，此天地之理，萬物之情也。智者知之。故師天必師地，師¶
　陰必師陽也。河伯欲分貴賤、大小，惡知貴賤之爲一門，大小¶
　之爲一家乎？奈何河伯不悟而莫知所適從也。北海若曰，反¶
　衍則忘貴賤，而不累於名；謝施則忘多少，而不累於利。以道¶
　心爲主，則無私德福；此心廣大，則無私畦町矣。萬物同冶，短¶
<pb:CK-KZ_JY133_03p103b>¶
　長共軌，執此道之無終始者，以御無窮視物之死生也。數之¶
　虛滿也，年之往而不返也，時之流而不止也，不出消息盈虛¶
　之循環終始之範圍耳。萬物皆出於機，皆入於機，與時變遷，¶
　無爲也而無不爲也，順其自化而已。河伯曰：然則何貴於學¶
　道耶？北海若曰，道有盈虛消息之理，進退存亡之權，迷者狥¶
　外忘内，恒以物而喪身，明者全内存外，不以物而害已。豈水¶
　火之所能𤍠溺，寒暑禽獸之所能賊害，非待相薄而後勝之¶
　也，則知道者遊於先天，而後天自不相及矣。故曰，天在内，我¶
　可得而主之；人在外，我不可得而必之。有德者知天知人，本¶
　乎天學，有宗也；立乎德行，有根也。欲屈伸之自如者，惟有明¶
<pb:CK-KZ_JY133_03p104a>¶
　理達權而已。河伯欲究天人之所謂，不知牛馬之四足爲天，¶
　毫無與乎人也！絡馬首，穿牛鼻爲人，毫無與乎天也！甯天勝¶
　人，毋以人滅天；甯命造故，毋以故滅命甯名。負得毋以得狥¶
　名謹守勿失，謂之眞人。䕫憐蚿憐其足之多也，蚿憐蛇憐其¶
　無足也，蛇憐風憐其無形而疾也，風憐目憐其不行而至也，¶
　目憐心憐其神無所不到也。䕫以一足不及蚿之使萬足者，¶
　亦猶噴者，大如珠，小如霧，雜下而不可勝數也。予動吾天機¶
　不知其然耳，蚿以眾足而不及蛇之無足者，亦以倚脊脅而¶
　行者，純用天機，又安所用足哉！蛇雖無足猶有形也，風則無¶
　形而終歸無，何有人可以指而勝之，亦可以踐而勝之。然天¶
<pb:CK-KZ_JY133_03p104b>¶
　下之折大木飛大屋者，非風不能也，豈非積眾小不勝而爲¶
　一大勝乎？自古得道之聖人亦往往似之。孔子困於匡，謂子¶
　路曰，命不爲我之諱窮而免，時不爲我之求通而得。當堯舜¶
　而天下無窮人，非知得也，時命大順也。當桀紂而天下無通¶
　人，非知失也，時命大謬也。人知漁父、獵夫、烈士之勇，情各有¶
　所安。不知聖人之勇，則無所不安矣。公孫龍自多其所學，矜¶
　其所行，知可困百家，辯可窮眾口。今屈於莊子，因問其方於¶
　公子牟，公子牟曰，子不聞坎井之蛙誇其樂於東海之鱉乎？¶
　自以爲赴水蹶泥於井幹之上，虷蠏與科斗，莫吾若也。吾擅¶
　一壑之樂可謂至矣，引東海之鱉入觀不知其曾一足不能¶
<pb:CK-KZ_JY133_03p105a>¶
　容也，乃告之海曰，若亦知海之遠且大乎？高且深乎？禹之時¶
　十年九潦，而海不加益。湯之時八年七旱，而海不加損。頃久¶
　不推移，多少不進退者，非東海之大樂乎？人無超世之見，而¶
　欲聞達者之言，何異使蚉負山，商蚷馳河也，必不勝矣。不解¶
　極妙之言，而欲鬬一時之利口，何異坎井之蛙自多其樂於¶
　東海之鱉也，必見笑矣。且彼是何人者耶？纔踏地便登天，無¶
　南無北水火濟矣。水、火、金、木四者解悟而會歸於土，難測其¶
　涯涘矣。無東無西，木金交併矣。始於玄㝠，坎水上升，而其究¶
　五氣朝元，反於大通矣。子乃欲以小知小辯究之，何異用管¶
　窺天，用錐指地乎？何異學步邯鄲者，未得國能失其故步，匍¶
<pb:CK-KZ_JY133_03p105b>¶
　匐而歸乎？公孫龍如不去，恐失其業矣。莊子釣於濮水，非臧¶
　丈人之釣，而其釣莫釣也。楚王使二大夫曰，願以境内累先¶
　生，莊子持竿不顧曰，吾聞楚有巳死之神龜，王藉之以笥覆¶
　之，以巾而藏於廟堂之上，不知此龜願死爲留骨而貴乎？願¶
　生而曳尾於塗中乎，二大夫亦知其願生而曳尾也。莊子曰，¶
　子往矣，吾將曳尾於塗中。則立功之小，不如全神之大之一¶
　徵也。惠子相梁，恐莊子之來代巳相也。莊子往見之曰，南方¶
　有鳥，其名曰鵷雛，仙禽也，棲迹於海島，而止足於梧桐。非竹¶
　實不食，非醴泉不飲。鴟得腐鼠，自以爲天下之美無過此矣，¶
　仰而見鵷雛之過，曰嚇，恐鵷雛之奮其食也。今子謂我爲代¶
<pb:CK-KZ_JY133_03p106a>¶
　子相，毋乃以梁國而嚇我耶。則立名之賤，不如保眞之貴之¶
　一徵也。莊子與惠子遊於濠梁之上，莊子嘆鯈魚出遊之樂，¶
　而惠子曰，子非魚安知魚之樂？是人性物性兩者皆昧也。莊¶
　子曰，子非我安知我不知魚之樂？是咎其不通人性者，所以¶
　不通物性也。惠子未聞道者也，其曰，我非子，不知子者有人¶
　相也。又曰，子非魚，不知魚之樂全者，有物相也。欲無人無我，¶
　請循其本。本者，本性也。吾性一盡萬物，皆吾性中物也。則鯈¶
　魚之得所亦吾性中之一物樂也，故我不以魚知，魚我於濠¶
　上知之也。則貴賤之爲一門，小大之爲一家之，又一徵也。¶
<pb:CK-KZ_JY133_03p106b>¶
¶	
<pb:CK-KZ_JY133_03p107a>¶
** 　外篇至樂第十八¶
　　(此言至樂非世人之樂也，惟有活身之物及其無爲眾始知也，而後能跳乎出機入機之外。)¶
天下有至樂(音洛指逍遙遊也)無有哉？(反詰之詞言决有也)有可以活身者(指先天母¶
　氣也)無有哉？(以下正詰之詞)今奚爲奚據？奚避奚處？奚就奚去？奚樂奚¶
惡？夫天下之所尊者，富貴壽善也。(總提此四字作案後分解之)所樂者，身安、¶
厚味、美服、好色、音聲也，所下者貧賤、夭惡也，所苦者身不得安¶
逸，口不得厚味，形不得美服，目不得好色，耳不得音聲；若不得¶
者，則大憂以懼，其爲形也，亦愚哉！(服味聲色，失之無傷於已，得之有損於性，而反以不得爲¶
　憂，非愚而何！)夫富者，苦身疾作，多積財而不得盡用，其爲形也亦¶
外矣。(備舉富貴者、夀者、善之不長存者，以爲世俗警吾性，本自至足，内其形者，知足而已！厚積身死，而財無用，非外其形¶
<pb:CK-KZ_JY133_03p107b>¶
　而何！)夫貴者，夜以繼日，思慮善否，其爲形也亦疏矣。(吾身中自有眞貴，親¶
　其形者不失本來面目而已。貴者終日營爲思慮以固祿位，而天下有可以活身之物，竟不之思非疏身而何。)人之¶
生也，與憂俱生，夀者惽惽，(音昏)久憂不死，何之苦也！(憂無不死之術。)其爲¶
形也亦遠矣。(遺生而後忘憂，憂忘而後生可樂，而後形爲我有。夀者以憂患之身慮無不死之術，求爲引年，非遠¶
　其形而何？)烈士爲天下見善矣，未足以活身。吾未知善之誠善邪，¶
　(音耶)誠？不善邪？(音耶)若以爲善矣，不足活身；以爲不善矣，足以活¶
人。故曰：『忠諫不聽，蹲(音存)循勿爭。』(當逡巡却去，而勿與之爭。)故夫子胥爭之以¶
殘其形，不爭，名亦不成。誠有善無有哉？(烈士好名，止知活人，而不知活身。諫爭，適以殘¶
　形，不成矣無有哉！言『名』、『善』之必亡也有言外意，引人當更思尋活身之物。與其爲烈士，毋甯爲眞人，孰樂孰不樂也，有志¶
　者思之。)今俗之所爲與其所樂，吾又未知樂之果樂邪，果不樂¶
<pb:CK-KZ_JY133_03p108a>¶
邪？吾觀夫俗之所樂，舉羣趣者，誙誙(音鑑)然如將不得已，而皆曰¶
樂者，吾未之樂也，亦未之不樂也。果有樂無有哉？吾以無爲誠¶
樂矣，又俗之所大苦也。故曰『至樂無樂，至譽無譽。』(四者世俗之所樂，世俗所¶
　羣而趣者，果樂耶？不樂耶？吾之所樂者無爲之樂，忘憂而已。觀至樂無樂，則世俗之所樂非眞樂也；至譽無譽，則烈士之¶
　所爭非眞名也。)天下是非果未可定也。(以世俗之樂爲是，則不見其是以爲非，彼不自以爲非，是¶
　非果不可定。)雖然，無爲可以定是非。至樂活身，唯無爲幾存。(丹經云：始¶
　於有作人難見，及至無爲眾始知。何等快樂，活而不死矣，惟至無爲庶幾可以長存。)請嘗試言之。天無¶
爲以之淸，地無爲以之甯，故兩無爲相合，萬物皆化。(天地[酉*因]醖，萬物化醕，¶
　人能從有爲以至無爲，則凡胎亦化矣。)芒乎芴乎，而無從出乎！芴乎芒乎，而無¶
有象乎！萬物職職，皆從無爲殖，故曰天地無爲也，而無不爲也¶
<pb:CK-KZ_JY133_03p108b>¶
人也孰能得無爲哉！(『芒』卽混芒之義，『芴』卽沕穆之義。無從出者，不見所由始也。『職職』，盡職也。『殖』，生也。萬物¶
　皆從無爲生也。人也天地之心也焉，能得無爲哉！知無爲則虛靜恬淡，而不以苦爲樂矣。)莊子妻死，惠子¶
吊之，莊子則方箕踞。(音據)鼓盆而歌。(『盆』瓦缶也，鼓之，所以節音。)惠子曰：『與人居，¶
長子、老、身死，不哭，亦足矣，又鼓盆而歌，不亦甚乎！』莊子曰：『不然。¶
是其始死也，我獨何能無㮣然！(言焉能不㮣然與世人同情也。)察其始而本無¶
生，(釋氏無生之說本此。)非徒無生也而本無形，非徒無形也而本無氣。(生死¶
　一氣也，氣至而聚則生，氣反而散則死。)雜乎芒芴之間變而有氣氣變而有形¶
形變而有生(生指知覺運動，言先有形而後有此知覺。)今又變而之死，是相與爲春¶
夏秋冬四時行也。人且偃然寢於巨室，(以天地爲巨室，猶言地爲大塊。)而我噭¶
噭(音呌)然隨而哭之，自以爲不通乎命，故止也。(以上論死不足哀此種無情學問究¶
<pb:CK-KZ_JY133_03p109a>¶
　竟性命者，得力且在此處，生死關頭說一箇無生法教人認取。本自無來，今亦無去，生死第與寒暑晦，明代謝相同。何足¶
　關情。)支離叔與滑(音骨)介叔觀於㝠伯之𨚑(支離忘形，滑介忘心，言二子乃識化也。㝠¶
　伯，死者之稱。觀之者，卽下觀其化也。)崑崙之虛，(音墟)黃帝之所休。俄而柳(瘍也柳多擁腫¶
　故爲瘍癤之喻)生其左肘其意蹷蹶然惡之。支離叔曰：『子惡之乎？』滑¶
介叔曰：『亡，予何惡！生者，假借也；(四大假合。)假之而生生者，塵垢也。(人居¶
　塵中猶魚居水。)死生爲晝夜。(人生之有死，生猶晝夜之循，環必不能免。)且吾與子觀化而¶
化及我，我又何惡焉！』(郭象曰：『先示有情，然後尋至理以遣之。我本無情，故能無憂則夫有情者遂自絶於¶
　遠曠之域，而迷困於憂樂之境矣。)莊子之楚，見空髑(音獨)髏，(音樓)髐(音磽)然有形，檄¶
　(音竅，旁擊也。)以馬捶，(音箠)因而問之，曰『夫子貪生失理，而爲此乎？(南華¶
　致髑髏五問可謂灼見世情憂患之端髑髏所答則雖有世患何由及哉)將子有亡國之事，斧¶
<pb:CK-KZ_JY133_03p109b>¶
之誅，而爲此乎？將子有不善之行，愧遺父母妻子之醜，而爲此¶
乎？將子有凍餒之患，而爲此乎？將子之春秋故及此乎？』(郭象曰：莊子非¶
　樂死惡生，若然，何謂齊也！所謂齊者，生時安生，死時安死，生死之情齊，則無爲當生而憂死耳，此莊子之旨也。)於是¶
語卒，援髑髏，枕而卧。夜半，髑髏見夢曰：子之談者似辯士諸子¶
所言，皆生人之累也死則無此矣。子欲聞死之說乎？莊子曰：『然。』¶
髑髏曰：『死，無君於上，無臣於下，亦無四時之事，從然以天地爲¶
春秋，雖南面王樂，不能過也。』(好生者以世事爲樂趣，死者以人間爲勞，惟超死生者可以論其大¶
　㮣矣。)莊子不信，曰：『吾使司命復生子形，爲子骨肉肌膚，反子父¶
母妻子閭里知識，子欲之乎？』髑髏深矉(音顰)蹙額曰：『吾安能棄南¶
面王樂而復爲人間之勞乎！』顏淵東之齊，孔子有憂色，子貢下¶
<pb:CK-KZ_JY133_03p110a>¶
席而問曰：『小子敢問，囘東之齊，夫子有憂色，何邪？』孔子曰：『善哉¶
女問！昔者管子有言，𨚑甚善之，曰：『褚(音煮，布袋也。)小者不可以懷大，¶
綆(音梗，井繩也。)短者不可以汲深。』(喻齊侯短小之見，不可以大道往說之也。)夫若是者，以¶
爲命有所成而形有所適也，夫不可損益。(受命自然，不可勸成；賦形定分，不可遷適¶
　其可得而損益之乎？)吾恐回與齊侯言堯舜黃帝之道，而重以燧人神¶
農之言。彼將内求於已；而不得，不得則惑，人惑則死。(内求不得，是不得性¶
　命之大道也。已惑不過不聞道，人惑則未有不喪生。)且女獨不聞邪？昔者海鳥止於魯¶
郊，魯侯御而觴之於廟，奏九韶以爲樂，具太牢以爲膳。鳥乃眩¶
視憂悲，不敢食一臠，不敢飲一杯，三日而死。此以已養養鳥也，¶
非以鳥養養鳥也。夫以鳥養養鳥，者宜棲之深林，遊之壇陸，浮¶
<pb:CK-KZ_JY133_03p110b>¶
之江湖，食之鰌(音秋)䱔，(音由)隨行(音杭)列而止，委(音威)蛇(音移)而處。彼惟人¶
言之惡聞，奚以夫譊譊(音繞)爲乎！(御音迓，譊譊多言。以鳥設喻，謂齊侯不可以，堯舜黃帝之道說¶
　之，若戰爭攻守之事，富强之術，則彼將樂聞矣。鳥之非所養而養，則驚以比人之非所言而言，則惑也。)咸池九¶
韶之樂，張之洞庭之野，鳥聞之而飛，獸聞之而走，魚聞之而下¶
入，人卒(音猝)聞之，相與還而觀之。魚處水而生，人處水而死，彼必¶
相與異，其好惡故異也。故先聖不一其能，不同其事。(人有賢愚，事有古今¶
　故不一不同。)名止於實，義設於適，(因名以求實，因適以陳義。)是之謂條達而福¶
持。』(名實不越，則有條而不塞義，理適用則禍去而不危矣。)列子行食於道從，見百𡻕髑髏，¶
攓(音蹇)蓬而指之曰：(此段言天地間生物種各不同，不是以小喻大，正謂雖大無異於小也，只是無小大，無貴¶
　賤意。而行文整齊中有不整齊，不整齊中有整齊，極妙！)惟予與女(音汝)知而未嘗死，未嘗¶
<pb:CK-KZ_JY133_03p111a>¶
生也。(言而用未嘗死也，察其本始亦未嘗生也。)若果養乎？予果歡乎？(若果以予爲得生而養乎？予果¶
　以汝爲寂滅而歡乎。)種有幾，(舉其化生，凡有幾種。)得水則爲㡭，(音繼，塵埃爲息所吹，浮游水上，如󰆷¶
如縷，其名爲㡭，蓋水苔欲生之先，河中多有此物。先以澤物言者。葢水乃太一之氣，此氣一動，變而有形，未免假生也。)¶
得水土之際則爲鼃(音蛙)蠙(音賓)之衣，(兩岸之旁，水得土氣，漸凝漸厚，遂有體質。其色沈綠，名爲¶
　鼃蠙衣，衣卽靑苔也自此以下言一氣而萬形，有變化而無死生。)生於陵屯則爲陵舄，(田野中高¶
　處曰『陵屯』。靑苔漸漸近土，生於高處爲陵舄，卽車前草也。又名澤舄，其性利水。)陵舄(音昔)得鬱棲則爲¶
烏足。(『鬱棲』者，穢土久積而爲糞壤也。車前草生於糞壤中，則變而爲烏足草。)烏足之根爲蠐螬，(蝎子)¶
其葉爲胡蝶。(草化爲虫，一爲根所化，人不能見。一爲葉所化，人往往見之。)胡蝶胥也化而爲¶
蟲，生於竈下，其狀若脫，其名爲鴝掇。(一云胥也，乃胡蝶之别名，甚無考據，還是物有相胥¶
　生者，不可槪論。胡蝶草化之虫，質多蠕弱，生野竈之下，得火氣以生化而爲虫，無皮無殼其狀若脫，其名爲鴝掇，鴝，音渠。¶
<pb:CK-KZ_JY133_03p111b>¶
　掇，音奪。)鴝掇千日爲鳥，其名爲乾餘骨。(此一化自鳥足來者，最爲强健，乃鴝掇伏土千¶
　日所化者。)乾餘骨之沬爲斯彌，(虫名乾餘骨之流沬所化者。)斯彌爲食醯。(音希，蠓也。¶
　喜酸而聚醯，故其名曰食醯。)頥輅生乎食醯(食醯生，頥輅也。)黃軦(音况)生乎九猷；瞀¶
　(音茂)芮(音汭)生乎腐蠸。(音權又音歡)羊奚(卽羊蹄根也，根比于久不生笋之竹，則生靑甯。)比乎¶
不箰。(音笋)久竹生靑甯；(虫名)靑甯生程，(有謂延州人至今呼虎豹爲程。)程生馬，馬生¶
人，(馬生人，直以人馬爲是。或謂繁氣而生人類可乎。搜神記秦孝公時，有馬生人史言長沙武陵蠻生於畜狗。元始祖胎於¶
　狼。鹿舊作馬，齒菜人參者非也。以上論　氣變化非死非生一。)人又反入於機。萬物皆出於¶
機，皆入於機。(造化到生人住了不消，假借而生。人反入於機者，入於大造爐冶中，而不能出其範圍也。先自萬物¶
　說到人，末二句又自人說到萬物上去。『機』所謂機緘也。始而生者，爲出機；終而死者爲入機。)¶
　復圭子曰：夫人之樂，皆以外而樂内，惟至樂則以内而樂外¶
<pb:CK-KZ_JY133_03p112a>¶
　也。天下有至樂無有哉！夫人止知求活於一時，非眞活也。不¶
　知有不死者，而後爲可以活。天下有可以活身者無有哉！今¶
　觀其所爲，所據，所避，所處，所就，所去，所樂，所惡，而天下之人¶
　情得矣。以富、貴、壽、善爲尊者，未有不以身安聲色衣食之美¶
　爲快樂也；以貧、賤、夭、惡爲下者、未有不以形勞聲色衣食之¶
　艱爲憂懼也。自知有可以活身而觀之其爲形也，亦愚矣。使¶
　富而可以不死，則苦身疾作而多積財者，胡爲財有餘而身¶
　不得盡用也，非以財貨爲内而形體爲外乎！使貴而可以不¶
　死，則貴人晝夜思索多方以爲固位計，胡爲位雖固而身不¶
　固也，非以爵祿爲親而形骸爲疏乎！使夀而可以不死，則人¶
<pb:CK-KZ_JY133_03p112b>¶
　生不滿百常懷千𡻕憂者，自少至老惽惽憂無不死之術，而¶
　不知求活身之道，非以蓬島閬苑爲遥而袖懷摩尼爲遠乎！¶
　使名而可以不死，則烈士忠諫當能保其形，胡爲善與不善¶
　不並立，活身與活人不兩利！而子胥竟以殘形而成名也，善¶
　果存乎？不存乎？富、貴、壽、善，世俗之所樂也，樂者未必樂；無爲¶
　之樂，世俗之所苦也。苦者未必苦。故曰至樂無樂。非無樂也，¶
　其樂不在外而在内也，至譽無譽，非無譽也，其譽不貴名而¶
　貴實也。而是非乃大定矣。天下之至樂孰有過於活身哉！活¶
　身至無爲而有不長存哉！何也？天淸地甯，不過以無爲而萬¶
　物化。吾且不知無爲之從出，又安知無爲之形象萬物有也，¶
<pb:CK-KZ_JY133_03p113a>¶
　無爲無也。無能生有，天地得其無爲，故能無不爲。天地也，人¶
　也，分而爲三，苟合而爲一。人孰能從有爲以至於無爲？則至¶
　樂活身，雖與天地並存，可也。莊子妻死，箕踞鼓盆而歌，惠子¶
　譏之以爲太甚，莊子曰不然，夫死者，人之終也。吾因其終以¶
　追其始。混沌初剖，朕兆未萌，有天地而無萬物，無生也。而安¶
　得有形無形也！而安得有氣！自太易變而爲太初，爲氣之始；¶
　太初變而爲太始，爲形之始；太始變而爲太素，爲生之始。今¶
　又變而之死，猶春夏秋冬之遞爲循環也。生爲晝覺，死爲夜¶
　寢，於巨室而噭噭然。哭之者可謂通於命乎！安知今日之死¶
　不爲他日之生！故止而不哭也。支離叔與滑介叔觀於㝠伯¶
<pb:CK-KZ_JY133_03p113b>¶
　之𨚑，滑介叔俄而柳生其左肘始而惡之者，人情也。旣而曰，¶
　予何惡以理遣情也，識人爲假借地、水、火、風四大而生，總不¶
　離塵垢之中，方死方生，方生方死，遞相爲晝夜化也。我與子¶
　觀於㝠伯之𨚑，觀化也。而柳生其肘，我亦化中人也，未能超¶
　乎造化，又何惡乎化之及我哉！莊子之楚，見空髑髏之形，因¶
　而問之曰，夫子不貪生失理，未必罹此患也；不有亡國之事，¶
　斧鉞之誅，未必罹此患也；不有不善之行以遺父母妻子之¶
　醜，未必罹此患也；不有凍餒之危，或春秋故及此，未必罹此¶
　患也。髑髏見夢曰，子談似辯士，人生之累也，死則無此矣。子¶
　亦知死之樂乎？死無君臣上下，則無職要職詳之勞，無春夏¶
<pb:CK-KZ_JY133_03p114a>¶
　秋冬，則無寒暑侵人之患，人生，小年也；死則以天地爲大年。¶
　元會運世爲春秋至逸之極，雖南面王樂不能過矣。莊子不¶
　信，曰吾使司命復若形骸，反若父母妻子閭里，知識子欲之¶
　乎？髑髏深矉蹙額曰，吾安能棄南面王樂，而復爲人間之勞¶
　乎？顏淵東之齊，孔子有憂色，曰，褚小者不可以懷大綆，短者¶
　不可以汲深夫，若是者以爲命成於一定，而形適得之本來。¶
　命長者不可損之使短，短者不可益之使長，吾恐回與齊侯¶
　言黃帝堯舜之道，而不得更益以燧人神農之言，止知事求¶
　可，功求成，内求於性命而不得巳。惑不過不聞道，人惑則貪¶
　功名而喪本來未有不死者也。安能活身而獲至樂哉！昔者¶
<pb:CK-KZ_JY133_03p114b>¶
　海鳥至於魯郊，魯侯迓而觴之於廟，奏九韶具太牢，鳥乃三¶
　日不食而死，此以巳養養鳥，非以鳥養養鳥也。不知養鳥者¶
　自有深林壇陸，江湖鰌䱔，羽翼其行列也，委蛇而安處也。若¶
　人亦與九韶之樂，鳥聞之而飛者，獸必聞之而走，魚必聞之¶
　而下，人獨相與還而觀之，豈惟鳥性與人殊！魚非水不生，人¶
　處水則死者，其好惡異也，故能有聖凡之不一事，有正旁之¶
　不同，名不虛揚也。必止於實；義不虛附也，必設於適。内求於¶
　巳無所往而不可是之謂。條達則不惑，而福持則可以活身，¶
　亦可以活人矣。此猶出死而入生也，更進一步則有不死不¶
　生之道，不觀列子之指髑髏乎？曰，惟予與汝同居大造之中，¶
<pb:CK-KZ_JY133_03p115a>¶
　汝未嘗死也，予未嘗生也，若果虧養而死乎？予果歡樂而生¶
　乎？不知死生一條也，萬物一轍也。究造化初生之種，天一生¶
　水，水上有浮游之氣，如󰆷如縷，其名爲㡭，㡭近土則爲蛙蠙¶
　之衣，爲陵舄，爲烏足。三者皆濕生之草，漸變則漸異其名，爲¶
　鳥足之根，化爲蠐螬。親下其葉化爲胡蝶，親上此一蝴蝶也¶
　化而爲蟲，生於竈下，其名爲鴝掇，鴝掇千日化而爲乾餘骨¶
　之烏，漸化漸大，卵生也。乾餘骨之流沫又化爲斯彌之虫，由¶
　是而爲食醯，爲頥輅，爲九猷，爲黃軦，爲腐蠸，爲瞀芮，皆化生¶
　之虫，漸化又漸小矣。羊奚之根比乎不箰之竹，而生靑甯之¶
　虫，靑甯生虎豹之程，小生大也。程生馬，猶爲類之近似也。馬¶
<pb:CK-KZ_JY133_03p115b>¶
　生人者，何也？乾爲馬，則馬得乾之氣爲多，造化之始。人類少¶
　則馬生，人者，乾生之也。史言長沙武陵蠻生于畜狗，元始祖¶
　胎于狼鹿，必有本矣。至於人一入於胎生之機，則不變不化¶
　而不能出於機也。惟跳出陰陽之外者，斯能出於機。若萬物¶
　中有變化者，似皆出於機，然亦惟陰陽所陶鑄而不能違，則¶
　又皆入機矣。可見宇宙間惟一氣機播弄，人物或出或入，或¶
　入或出，無須臾之停。有志長生者，胡不訪眞人，打破陰陽之¶
　機緘，陶鑄乎？陰陽而不爲陰陽所陶鑄哉！¶
¶	
