#-*- mode: org; -*-
#+EXPORT_ID: JY133
#+TITLE:南華真經註疏 Nanhua Zhenjing Zhushu
<<<<<<< HEAD
<<<<<<< HEAD
#+WITNESS: CK-KZ JYE
=======
>>>>>>> 96f604d4e43da456859effaf5a31cbb93b3ce8e0
<<<<<<< HEAD
#+WITNESS: CK-KZ JYE
#+BASEEDITION: YP
=======
#+WITNESS: YP JYE
#+BASEEDITION: CK-KZ
<<<<<<< HEAD
>>>>>>> b2931a05d77ce9cabf7488bbdd25bb7c2518eff1
=======
>>>>>>> 96f604d4e43da456859effaf5a31cbb93b3ce8e0
#+SEC: 04
>>>>>>> cc399419a54ac8bb3f7e496efeab7a17cca5c7ac
<pb:CK-KZ_JY133_04p001a>¶
@fw1重刋道藏輯要　　　　　　　　　　　　　　牛集十一¶
* 　南華眞經¶
周漆園吏莊周著　　　　　海陽復圭子程以甯注疏¶
** 　外篇達生第十九¶
　　(達生命之情，其𦂳要在棄事而遺生。其養氣全神，忘外守中，則達生之功夫也。)¶
達生之情者，不務生之所無以爲，(人知生之當養一有徇外之心，非養也。無以爲而已之，則¶
　凡可已者皆不爲也)達命之情者，不務知之所無奈何。(人知命之當安，一有僥倖之心，¶
　非安也。知無奈何而安之，則凡所安者無求於外也。達生則足以知天，達命則足以知人。)養形必先之物，¶
物有餘而形不養者有之矣；(備物可養形而不能養神，故富貴而夭折者恆有。)有生必¶
先無離形，形不離而生亡者有之矣。(生與形原不相離？形雖能全，屋在而主人去則生亡。)¶
<pb:CK-KZ_JY133_04p001b>¶
生之來不能却，其去不能止。悲夫！世之人以爲有形足以存生；¶
而養形果不足以存生，則世奚足爲哉！(形如屋，養形者譬如屋宇整齊，外體也。而以此¶
　爲足以存生，恐屋雖好而屋主人不能住，則世間人備物何足以養形哉！)雖不足爲而不可不爲¶
者，其爲不免矣。(養形雖不足爲，而衣食交際又不可不爲，則爲之在所不免，爲累大矣。)夫欲免爲¶
形者，莫如棄世。棄世則無累，無累則正平，正平則與彼更，生更¶
生則幾矣。事奚足棄而生奚足遺？(棄世非避世也，斷緣𥳑事不以世情爲念也。世人生生之¶
　厚，故不正不平，而生理以斷。不爲物累則心無高下决擇，而與造物相爲始終。便死他不得，故曰則更生事奚足棄，二句¶
　是問詞。)棄事則形不勞，遺生則精不虧。(復自答云云，恐勞其形，故棄其事也；恐搖其精，¶
　故遺其生也。)夫形全精復，與天爲一。(與天地合其德也。)天地者，萬物之父¶
母也，合則成體，散則成始。形精不虧，是謂能移；精而又精，反以¶
<pb:CK-KZ_JY133_04p002a>¶
相天。(天與我本同一氣，合則聚而成形。天之未始不爲人散，則反於無始。人之未始不爲天也，舉造化之機，轉移在我，不¶
　惟合天而反以相天矣。)子列子問關尹(關門令尹，名喜。)曰：至人潛行不窒，(音執)蹈¶
火不𤍠，行乎萬物之上而不慄。請問何以至於此？』關尹曰：『是純¶
氣之守也，(軀殼脫盡獨存元氣)非知巧果敢之列。居，予語女！(音汝)凡有貌象¶
聲色者，皆物也，物與物何以相遠？夫奚足以至乎先？是色而已。¶
則物之造乎不形而止乎無所化，夫得是而窮之者，物焉得而¶
止焉！(貌象聲色，物也，我亦物也，物與物不相遠焉，能不窒不𤍠而遊於萬物之土乎？惟無物而後能不物於物，我旣先不¶
　離乎色，則物之不形不化者，皆得以勢而窮。我安得止而不入乎先。卽未物之先，造物之始也。)彼將處乎不¶
淫之度，(大藥一得，丹房器皿便委而棄之，不可戀也。)而藏乎無端之紀，(藏神淵默，其端倪不可測¶
　識。)遊乎萬物之所終始，(根抵造化，樞紐萬物，出機入機在我也。)壹其性，養其氣，¶
<pb:CK-KZ_JY133_04p002b>¶
合其德，以通乎物之所造。夫若是者，其天守全，其神無郤，物奚¶
自入焉！(一性養氣，乃致虛之極，守靜之篤，神氣子母抱一，無離合者，一而不分之義。天者，物之所由以造者，德通於天，¶
　則天者全而神無所卻矣。物焉得而窒之𤍠之慄之哉！所謂奚自而入也。)夫醉者之墜車，雖疾不¶
死。骨節與人同而犯害與人異，其神全也，乘亦不知也，墜亦不¶
知也，死生驚懼不入乎其胸中，是故𨕣(音悟)物而不慴。彼得全於¶
酒而猶若是，而况得全於天乎？聖人藏於天故莫之能傷也。』(以神¶
　全，故氣全，雖病而不死。神全於酒猶然，而况神全於天乎？天只是箇虛靜恬淡寂寞無爲。聖人藏神，正藏於此，藏神正所¶
　以守氣也。)復讎者不折鏌千，雖有忮心者不怨飄瓦，是以天下平¶
均。故無攻戰之亂，無殺戮之刑者，由此道也。(鏌干飄瓦皆傷人者，而不折不怨以¶
　物無心也。無心之不取忤於世人，人而鏌千飄瓦之無心，則天下平矣，何有攻戰殺戮之慘！)不開人之天，¶
<pb:CK-KZ_JY133_04p003a>¶
而開天之天，開天者德生，開人者賊生，(天，一也。有天之天，乃接命之正道。吾開之則長¶
　生。有人之天乃採取之旁門，吾開之適賊生矣。)不厭其天，不忽於人，民幾乎以其眞！¶
　(天人合一，此乃全眞保命之道。)仲尼適楚，出於林中，見痀(音傴)僂(音縷，曲背人也。)者承¶
　(持竿而黏。)蜩，(音條，小蟬也。其爲物舍卑穢趨高潔，其鳴以時。不食而無求，得形解之道者，是所以託之承蜩也。)猶¶
掇(音奪以手拾物之易)之也仲尼曰：『子巧乎！有道邪？』(音耶)曰：『我有道也。五六¶
月累丸二而不墜，(五六月黏蜩，時也。累彈丸於竿首，用手停審二丸在竿首不落。)則失者錙銖；¶
　(其承蜩所失者，不過錙銖之間也。)累三而不墜，(停審愈精。)則失者十一；(所失愈少)累五¶
而不墜，(停審之至)猶掇之也。(猶手拾物而無復失。)吾慮身也，若橛(音掘)株拘；吾執¶
臂也，若槁木之枝；(承蜩之時，外體欲直。橛株斷木也，身若橛株之拘。)雖天地之大，萬物¶
之多，而惟蜩翼之知。吾不反不側，不以萬物易蜩之翼，何爲而¶
<pb:CK-KZ_JY133_04p003b>¶
不得！』(内志欲甯心一於蜩，而不知蜩之外復有他物。葢雖小技而亦有妙理，内忘我，外忘物，物我兩忘，奚啻承蜩。)孔¶
子顧謂弟子曰：『用志不分，乃凝於神，(志分則神散。用志專一而不分，則其神完固凝聚而¶
　不散。)其痀僂丈人之謂乎！』(引此以明藏神守氣之用。)顏淵問仲尼曰：『吾嘗濟¶
乎觴深之淵，津人操舟若神。吾問焉，曰：『操舟可學邪？』(音耶)曰：『可善¶
游者數(音朔)能，若乃夫沒人，則未嘗見舟而便操之也。』吾問焉而¶
不吾告，敢問何謂也？』仲尼曰：『善遊者數能，忘水也。(習以成性，遂若自然。)若¶
乃夫沒人則未嘗見舟而便操之也，彼視淵若陵，視舟之覆猶¶
其車却也。(視舟覆於淵如車却於坡。)覆(舟之覆。)却(車之却。)萬方陳乎前而不得入¶
其舍，(心者，神明之舍也。)惡往而不暇！(幽閒也。)以瓦注者巧，(注射而賭物也。)以鉤注¶
者憚，以黃金注者㱪。(音昏)其巧一也，而有所矜，(憐惜也。)則重外也。凡¶
<pb:CK-KZ_JY133_04p004a>¶
外重者内拙。(不止於注，亦不止於操舟。大凡以外物爲重者，必喪其中之所存。操舟乃志不可分之喻，而復舉若¶
　陵車却爲注，三事以喻之，此喻中之喻也，莊子之文類此。)田開之見周威公威公曰：『吾聞¶
祝腎(音脤)學生，(學養生之道，)吾子與祝腎遊，亦何聞焉？』田開之曰：『開之¶
操拔篲(音惠把連茹之草以爲篲謙言供弟子灑掃之職也)以侍門庭，亦何聞於夫子！』威¶
公曰：『田子無讓，(不必謙遜。)寡人願聞之。』開之曰：『聞之夫子曰：善養生¶
者，若牧羊然，視其後者而鞭之。』(羊巳前行者不須鞭，惟其在後者鞭之，以喻旣養其内者不必¶
　更用工於内，但當養其外。旣養其外者，不必更用工於外，但當養其内。)威公曰：『何謂也？』田開之¶
曰：『魯有單(音善)豹者，巖居而水飲，不與民共利，(不爭利於民)行年七十¶
而猶有嬰兒之色；不幸遇餓虎，餓虎殺而食之。有張毅者，高門¶
縣(音懸)薄，(門首懸帷薄之簾，閭閻小戸也。)無不走也，(往來奔競、)行年四十而有内𤍠之¶
<pb:CK-KZ_JY133_04p004b>¶
病以死。豹養其内而虎食其外，毅養其外而病攻其内，此二子¶
者皆不鞭其後者也。』(旣先養内，則其後當養外；旣先養外則後當養内。二子之養生，皆猶牧羊而不鞭後¶
　也。)仲尼曰：『無入而藏，(内不入卽壺子之杜德機也。)無出而陽，(外不出卽壺子之衡氣機¶
　也。)柴立其中央。三者若得，其名必極。(柴立者，獨立也。中央者，氣海也。只是凝聚那點。¶
　陽神下藏于氣穴之中，此穴有内外兩竅，識得此竅中之竅，乃藏神之府，化胎之源。擒制鉛汞，而大藥產于其中，不入不¶
　出，爲柴立三者若得法，其造修道之名，必到至極之處，始而得藥得丹，旣而脫胎換骨，可作飛天仙矣。)夫畏塗¶
者，(道路戒嚴險於山川。)十殺一人，則父子兄弟相戒也，必盛卒徒而後敢¶
出焉，不亦知乎！(衞生之知。)人之所取畏者，袵席之上，飲食之間；(食色二者，¶
　人之所不能無亦人之所易受其害。)而不知爲之戒者，過也！(知有形之畏塗可畏。而不知宴安鴆¶
　毒其可畏猶甚。噫，民不畏威大威至矣。)祝宗人(祭祀之官。)玄端(禮服。)以臨牢(豕室。)筴，(音策，木栅¶
<pb:CK-KZ_JY133_04p005a>¶
　也。)說(音稅)彘曰：『汝奚惡死？吾將三月㹖(音患養也)汝，十日戒，三日齊，¶
　(音齋)藉白茅，(以白茅爲藉。)加汝肩尻(音翹豕尻也)乎彫爼之上，則汝爲之¶
乎？』爲彘謀，曰不如食以糠糟而錯之牢筴之中，自爲謀，則苟生¶
有軒冕之尊，死得於腞(音篆，有文縷之案。)楯(音盾)之上，聚僂(音吕，筐筥也。)之中¶
則爲之。爲彘謀則去之，(以生爲樂。)自爲謀則取之，(以富貴爲榮，雖死不顧。)所異¶
彘者何也。(所以謀身不同於謀彘者，何也？欲累之也，意謂逆性命之理以居富貴，不若順性命之理而樂。貧賤，莊子¶
　自喻，以龜而喻世人，以彘其意可知。)桓公田(獵也。)於澤，管仲御，見鬼焉。公撫管仲¶
之手曰：『仲父(音甫)何見？』對曰：『臣無所見。』公反，誒(音熙)詒(音怡倦怠失魂之貌)爲¶
病，數日不出。齊士有皇子告敖者曰：『公則自傷，鬼惡能傷公！夫¶
忿滀(音旭鬱結畜於中也)之氣，散而不反，則爲不足；上而不下，則使人善¶
<pb:CK-KZ_JY133_04p005b>¶
怒；下而不上，則使人善忘；不上不下，中身當心，則爲病。』桓公曰：¶
『然則有鬼乎？』曰：『有。沈有履，(水神名)竈有髻，(音詰，竈神名。其狀如美人而衣赤衣。)戸内¶
之煩壤，(戸内糞掃之餘積。)雷霆(鬼名。)處之；東北方之下者，倍阿(鬼名，狀如小兒，長尺¶
　四，黑衣赤幘大冠帶劍持㦸。)鮭蠪(鮭音蛙，蠪音龍，亦鬼名。)躍之；西北方之下者，則泆¶
　(音逸)陽(鬼名豹頭馬尾)處之水有罔象，(水神名，狀如小兒，黑色赤爪大耳長臂。)𨚑有崒，(音臻，¶
　邱神，狀如狗，而有角，文身五采。)山有䕫，(山神名，狀如鼓而一足。)野有方(音傍)皇，(音皇，野神名，狀如蛇¶
　兩頭而文五采。)澤有委蛇。』(大澤中之神，正桓公所見者。)公曰：『請問委蛇之狀何如？』¶
皇子曰：『委蛇，其大如轂，其長如轅，紫衣而朱冠。其爲物也，惡聞¶
雷車之聲，則捧其首而立。見之者殆乎霸。』桓公囅(音軫大笑貌)然而¶
笑曰：『此寡人之所見者也。』於是正衣冠與之坐，不終日而不知¶
<pb:CK-KZ_JY133_04p006a>¶
病之去也。(皇子在在處處說箇鬼物，亦中庸體物而不可遺之義。桓公欲伯之心素所畜積，一聞此言，遠駕長馭之¶
　心勃然，何病不巳除哉！)紀渻子爲王養鬬雞(此亦凝神守氣之喻。)十日而問雞已¶
乎(已乎言亦可用否也。)曰：『未也，方虛憍而恃氣。』(虛憍則傲，恃氣則凌，雖未見雞，能無懼而已。)十¶
日又問曰：『未也。猶應響景。』(音影，聞響而應，見影而逐，此心猶爲外物所動矣。)十日又問，¶
曰：『未也猶疾視而盛氣。』(疾視則其神不甯，盛氣則其心不平，雖不鬬而欲鬬之意未忘。)十日又¶
問，曰：『幾矣。雞雖有鳴者，巳無變矣，望之似木雞矣，其德全矣，異¶
雞無敢應者，反走矣。』(木雞則内忘其氣，外忘其形，他雞雖竦而鳴，我不聞其聲矣。不爭之德莫全於此，天¶
　下之雞惟有望風而潰耳。古之立大德養大勇者，未始不自凝神守氣中來，而又不可以輕試，必須養之又養，以待其全，¶
　然後動無不利也。)孔子觀於吕梁，(河水有石絶處曰『梁』此與汨人操舟同意。)縣(音懸)水三十¶
仞，(從高而急下。)流沬(音末)四十里，(激水濺而成沬。)黿鼉魚鼈之所不能遊也。見¶
<pb:CK-KZ_JY133_04p006b>¶
一丈夫遊之，以爲有苦而欲死也，使弟子並流(沿流也。)而拯之。數¶
百步而出，被髮行歌而游於塘下。(河塘之下。)孔子從而問焉，曰：『吾以¶
子爲鬼，察子則人也。請問，蹈水有道乎？』曰：『亡吾無道。吾始乎故，¶
長乎性，成乎命。與齊俱入，與汨偕出，(司馬云，齊回水如磨齊也。汨，水涌波也。)從水¶
之道而不爲私焉(任水而不任巳。)此吾所以蹈之也。』孔子曰：『何謂始乎¶
故，長乎性，成乎命？』曰：『吾生於陵而安於陵，故也；(因習而成卽始乎故)長於¶
水而安於水，性也；(習久而成，自然長乎性也。)不知吾所以然而然，命也。』(與水相忘，¶
　不知其所以然，成乎命也。)梓慶削木爲鐻，(音據，鐘鼓之縣也，鐻端多有刻縷。)鐻成，見者驚¶
猶鬼神。(以爲非人所能削。)魯侯見而問焉，曰：『子何術以爲焉？』對曰：『臣，工¶
人，何術之有！雖然，有一焉。臣將爲鐻，未嘗敢以耗氣也，(『耗』，損也。氣耗則¶
<pb:CK-KZ_JY133_04p007a>¶
　心動，心動則神不專，故不敢耗。)必齊(音齋)以靜心。齊三日，而不敢懷慶賞爵祿，¶
　(忘利也。)齊五日，不敢懷非譽巧拙；(忘名也)齊七日，輙然忘吾有四¶
枝形體也。(忘我也。)當是時也，無公朝，(視公朝若無忘勢也)其巧專而外滑(音骨)¶
消；(如是則吾之知巧專，而物之滑心盡消冺矣。)然後入山林，(取材也。)觀天性，形軀至矣，¶
　(察木之天性與木之形體，巳至，爲鐻之材。)然後成見鐻，然後加手焉；不然則巳。(未削¶
　之先，吾目中先成一現鐻，然後加削，不然則已而不削也。)則以天合天，器之所以疑神者，¶
其是與！(音余，因物付物，以已之天合物之天，此器之所以疑於神也。)東野稷以御見莊公，進¶
退中繩，(言直也。)左右旋中規。(言圓也。)莊公以爲文弗過也，使之鉤百¶
而反。(善御者，直中繩，圓中規，如組織文繡。然所謂文弗過也，百往百返，皆復故迹回旋如鉤也。)顏闔遇之，入¶
見曰：稷之馬將敗。』公宻而不應。少焉，果敗而反。公曰：『子何以知¶
<pb:CK-KZ_JY133_04p007b>¶
之？』曰：『其馬力竭矣。而猶求焉故曰敗。』(鉤百謂圓驅不止而至於百，故知其必敗，韓嬰日：『舜¶
　工於使人，造父工於使馬，不究其民，故無逸民；不窮其馬，故無逸馬。馬之蹶敗，由策御之過分；民之知竭，由政教之苛察。¶
　故達命者不務知之所無奈何也。』)工倕(音垂，堯工名也。)旋而葢規矩；(蓋猶過也，但以手旋而過於規¶
　矩精巧之至也。)指與物化而不以心稽，故其靈臺一而不桎。(指與物化，全不¶
　留心，雖不以心稽，而心未嘗不在，但一而不受其桎耳。靈臺，心也。心不爲外物所繫日『不桎』。)¶
　(陸西星曰：此言純熟自然之妙。只以手旋物自合規矩，第指與物化而不以心稽，心亦未嘗不在，但一而不受其桎耳。使¶
　其用志一分，則雖熟而亦不能合規矩矣。○復圭子曰：學問最怕分心，又怕有心。分心則雜而不精，有心則物而不化，故¶
　一而不桎者，乃能入妙。看莊子到純熟處，字字句句皆爲奥旨，况學通三教而且聞性命金丹之大道者乎？)忘足，¶
屨之適也，忘要，(音腰)帶之適也；知忘是非，心之適也；不内變，不外¶
從，事(内純一而不變，外應物而不知所事。)會之適也。始乎適而未嘗不適者，忘適¶
<pb:CK-KZ_JY133_04p008a>¶
之適也。(陸西星曰：『上說一箇『化』字，此又說箇『忘』字，忘則入於化矣。故履適則忘足，帶適則忘腰，心適則忘是非，境適則¶
　忘内外，故始於適而未嘗不適者，斯則忘適之適而後能入於化矣。』)有孫休者，踵門而詫(謂以異謂¶
　吿於子扁)子扁慶子曰：『休居鄉不見謂不修，臨難不見謂不勇；然¶
而田原不遇𡻕，事君不遇世，賓(音擯)於鄕里，逐於州郡，則胡罪乎¶
天哉？休惡遇此命也？扁子曰：『子獨不聞夫至人之自行邪？忘其¶
肝膽，(則内虛。)遺其耳目，(則外靜總爲墮支黜聰之意。)芒然彷徨乎塵垢之外，(虛靜¶
　恬淡之境。)逍遙乎無事之業，(寂寞無爲之道。)是謂爲而不恃，長而不宰。(任其¶
　自爲，非有恃而爲之，任其自長非故宰而長之。雖爲而爲之以不爲也。)今汝飾知以驚愚，(矜已之知¶
　以驚人之愚。)修身以明汙，(修己之身以明人之汙。)昭昭乎若揭日月而行也。¶
　(言其過於炫露。)汝得全而形軀，具而九竅，無中道天於聾盲跛(音頗)蹇¶
<pb:CK-KZ_JY133_04p008b>¶
而比於人數，亦幸矣，又何暇乎天之怨哉！子往矣！孫子出，扁子¶
入，坐有間，仰天而歎。弟子問曰：『先生何爲歎乎？』扁子曰：『向者休¶
來，吾吿之以至人之德，吾恐其驚而遂至於惑也。』弟子曰：『不然。¶
孫子之所言非邪？先生所言是邪？彼固惑而來矣，(彼固懷惑而來非先生惑¶
　之也)又奚罪焉！扁子曰：『不然。昔者有鳥止於魯郊，魯君說(音悅)之，¶
爲具大牢以饗之，奏九韶以樂之，鳥乃始憂悲眩視，不敢飲食。¶
此之謂以己養養鳥也。若夫以鳥養養鳥者，宜棲之深林，浮之¶
江湖，食之以委蛇，(音威移，從容自得之貌。)則平陸而已矣。今休，欵啟(所見之小。)¶
寡聞之民也，吾吿以至人之德，譬之若載鼷以車馬，樂鴳以鐘¶
鼓也。(鼷鼠鴳鷃借小物以鄙之。)彼又惡能無驚乎哉！』(鳥聞九韶而驚，休聞至言而惑王雱曰全生之¶
<pb:CK-KZ_JY133_04p009a>¶
　道非至人莫能知之，非至人而與語全生之道，是養鳥以大牢，樂鳥以九韶，鳥必驚，扁子所以慮，孫休之惑也。)¶
　復圭子曰：生有理有情。理者生之所有，情則能養生，亦能喪¶
　生，惟達人務生之所有，而養生不務生之所無而喪生斯之¶
　謂達生命。有性有情。性者，命之所可奈何，若情，則可保命，亦¶
　可殘命，惟達人務命之可奈何，而完命不務知之無所奈何¶
　而殘命，斯之謂達命人知備物以養形，何世人物有餘而形¶
　不養者有之。人知借形以寄生，何世人形存而生亡者亦有¶
　之。哀哉！養形者多而存生者少，聽其自來自去而不能止也。¶
　信養形之無益，吾以爲莫若棄世。謝絶人事之因緣，別尋世¶
　外之天地，無憂也。無累也金丹大道，流戊就巳，取坎塡離，至¶
<pb:CK-KZ_JY133_04p009b>¶
　正至平，得藥不過一年，便與造化更生，而庶幾長生久視矣。¶
　然則何事之不足棄，而何生之不足遺哉！形勞而不巳則蹶，¶
　故欲無勞爾形，非棄事不可。精搖而不已則竭，故欲無搖爾¶
　精，非遺生不可。夫形全精復者，乃内外交養之人，與天爲一¶
　者也。天地者，萬物之父母。眞人者，天地之肖子。靜而合，則得¶
　天地成體之理，天之未始不爲人也。動而散，則得天地成始¶
　之用，人之未始不爲天也。形固精完，是謂能移，所謂其始也。¶
　以栽接爲工夫，其究也。以脫胎換骨，爲了當精而又精者，所¶
　謂再安爐，重立鼎，煉神還虛，天地亦包於虛空，豈非反以相¶
　天乎！若而人也，可以潛行，可以火走，可以遊乎萬物之上，而¶
<pb:CK-KZ_JY133_04p010a>¶
　不窒、不𤍠、不慄者，何也？則軀殼脫盡，獨存元神，所謂純氣之¶
　守者也。若有貌象聲色之物，皆屬後天，而不能至乎先天，必¶
　物之造乎無形，而止乎無化者，爲不物於物，而有物之物焉。¶
　能禦之，彼將不色中色，而處乎不淫之度；不空中空，而藏乎¶
　無端之紀。萬物各自爲終始，而至人先萬物之始而始，後萬¶
　物之終而終，不過一其性，養其氣，合乎天地之德，而通乎造¶
　物之機緘耳。若而人也，其天渾全，其神不虧，聲色之物焉能¶
　礙之哉！試觀醉者之墜車，猶能全其神，而况聖人之全其天¶
　者，物焉能傷之乎！復仇者不折鏌，于雖有忮心者不怨飄瓦，¶
　使人人而盡如鏌瓦之無心，則天下無攻戰之亂矣人之天，¶
<pb:CK-KZ_JY133_04p010b>¶
　矯揉造作，旁門也。天之天，金丹大道，正理也。開天者，採其先¶
　天，無損於彼，而有益於我德生也。開人者，採其後天，有損於¶
　彼，而不能益我賊生也。賊生者，天必厭而棄之。吾果能不厭¶
　其天乎！賊生者人必忽而絶之，吾果能不忽於人乎！不庶幾¶
　爲宇宙一眞人也！哉承蜩有道，未學承蜩而先學累丸，卽學¶
　射者未學射，先學視之理也。累丸漸精，則承蜩漸不失，此實¶
　理也，非喻言也。承蜩時，外體欲直，身臂有如橛株槁木，内志¶
　欲一，惟知有蜩而不知有天地萬物，何患承蜩不猶掇之也。¶
　孔子顧謂弟子曰，用志不分，乃凝於神，豈惟承蜩，卽爲聖爲¶
　賢亦此道也。痀僂丈人得之以承蜩，有志者得之以作仙，作¶
<pb:CK-KZ_JY133_04p011a>¶
　佛，何不可乎！觴深之津人操舟若神，若沒人則不必見舟，而¶
　便操之者何耶？彼水不能溺，利害不入其胸，次故能齊淵陵，¶
　一舟車，不惟不知有舟覆車却，且不知有萬物之介吾懷也。¶
　惡往而不暇，則外輕也，亦猶賭者巧於瓦注，憚於鉤注，㱪於¶
　黃金注，非巧有不同也，則鉤金能令其智昏，徒見金而忘巧¶
　也。豈非外重者内拙乎！莊老加一『凡』字甚妙，聖賢仙佛只是¶
　内重而外輕，凡人不敢以聖人自居者，因外重以致内拙爾。¶
　羊與陽同音，仙家多以養羊爲寓言，蓋本莊老養生若牧羊，¶
　然視其後者，而鞭之句來，此句極難會心，内外交養，原是大¶
　修行者之的派，第此有所先，則彼必有所後。鞭者着意策勵¶
<pb:CK-KZ_JY133_04p011b>¶
　之謂也。羊之前者旣行，故不必鞭前而鞭後。單豹先養内而¶
　後外，張毅先養外而後内，皆坐不鞭後之病以死。然則養生¶
　將奈何？吾以爲莫如煉已，煉已莫如定息，凡人氣有吐納，則¶
　有出入，無入而藏，則内不入矣；無出而陽，則外不出矣。無出¶
　無入，此是閉息工夫。柴立其中央者，存神於玄牝也，卽《悟眞¶
　篇》云，鑑形閉息思神法也。能閉十二息爲小道，百二十息爲¶
　大道，至千息去仙不遠。三者若得其道，必名爲眞人人知十¶
　步殺一人爲畏塗，不知畏塗不在道塗，而在食色之間，故袵¶
　席之上，飲食之間，而能知戒則爲仙，爲佛。不知戒者未有不¶
　喪生者也，人之所惡莫如死，爲彘謀者必願食糠糟而居牢¶
<pb:CK-KZ_JY133_04p012a>¶
　筴，不願加肩尻于雕爼之上，胡人爲軒冕則不畏死於腞楯¶
　之上，爲彘謀則知避死而趨生，自爲謀不能如爲彘謀者，何¶
　也？則惡死之心奪，於爲功名之心也人知生爲人，而死爲鬼，¶
　人鬼二途也，不知鬼神體物而不遺，視之而不見者，偶見於¶
　桓公焉，因而致病，有皇子告敖者曰，公則自傷，鬼惡能傷公，¶
　似以鬼神爲無矣。又曰，忿滀之氣，散而不反，則爲不足。隨其¶
　氣之上下，能令人怒，能令人忘，不上不下，中身當心，則能令¶
　人病。似又以鬼神爲有矣。旣曰有，則無所不有，豈惟沈竈，戸¶
　内，雷霆，東北，西北皆有鬼神也。水邱山野亦有鬼神也，澤有¶
　委蛇見之者，殆足以霸桓公，與之坐談不終日，而不知病之¶
<pb:CK-KZ_JY133_04p012b>¶
　去也。正見公不自傷，鬼惡能傷公也。若此者，皆由氣不足之¶
　故爾。故有紀渻子爲王養鬬雞之喻，此是凝神養氣之至理。¶
　凡學道者，須潛心理會，而後大有進益。無論養德，卽養勇者¶
　十日而虛憍恃氣，其剛易折也；又十日而猶應影響，其燥易¶
　撓也；又十日而疾視盛氣，其猛易柔也；又十日而致虛極，守¶
　靜篤，不可以利誘，不可以譎取，不可以怒激，望之似木，雞其¶
　神完也。察之其德全，德全者，氣全也。於虛實戰守之道，無不¶
　了了於心胸，誰敢有與我敵者！總見輕試者取敗，積養者氣¶
　足也，氣足則橫行天下可矣，呂梁丈人之蹈水行歌，能遊黿¶
　鼉魚鼈之所不能遊，不知者以爲鬼物，知之者以爲蹈水有¶
<pb:CK-KZ_JY133_04p013a>¶
　道也。道不外乎。故與性命，吾始乎故，未狎水也，長乎性，則與¶
　水習矣；成乎命，則與水相忘矣。偕入偕出，止於從水之道，而¶
　不爲私焉。吾以安於陵爲故，無奈其生於陵，何也？以安於水¶
　爲性，無奈其長於水，何也？以不知所以然而然，無奈其死生¶
　制於命，而不制於水也。水性且以順其自然而生，况人性哉！¶
　削木爲鐻，小技也。梓慶猶能以養氣而全神，三日齋忘，利也。¶
　五日齋忘，名也。七日齋忘，我也不知有公朝，忘勢也。然後外¶
　滑消而巧專，然後入山林而木性得然，後成鐻完，而可加手¶
　焉，不然不輕爲也。此之謂以吾心純一之天而合物自然之¶
　天。器之形而下者，得神之形而上者，以造作之，卽不謂之人¶
<pb:CK-KZ_JY133_04p013b>¶
　而謂之神也。亦宜東野稷以御而中繩中規，圓驅鉤百而後¶
　反。顏闔預知其必敗者，爲其馬力竭也。然則養生而務乎生¶
　之所無，以爲併務乎知之所無奈何者，必無成矣。卽一御猶¶
　有心，以合規矩者，又有工倕得之心，而應之手以手旋物而¶
　自中規矩，指與物化而不以心稽者，不知指之爲物，物之爲¶
　指也。其靈臺一而不桎於規矩者，忘乎規矩之規矩也。履適¶
　則忘足，帶適則忘腰，心適則忘是非，境適則忘内外。故一適¶
　則無，所不適者而後爲忘適之適，乃眞適也。孫休之自反者¶
　以修身？已潔赴難已勇而所遇不時，未免有怨天尤人之念。¶
　扁子詔之曰：夫至人者，其肝膽，耳目，與人同，而忘肝膽，遺耳¶
<pb:CK-KZ_JY133_04p014a>¶
　目，與人異，居塵垢之中，而遊塵垢之外。入有事之境而逍遥¶
　無事之業。雖内有所作爲，而不恃其能，與汝飾知以驚愚異¶
　矣。雖尺有所長，而不倚之以自任，與汝修身以明污昭昭乎¶
　揭日月而行者又異矣。汝得保爾形骸，全爾九竅，亦幸矣。又¶
　何暇怨天哉！若孫休之所問，皆入世之情。而扁子之所言，則¶
　出世之法。以入世爲是者，不可告以出；以出世爲是者，不可¶
　告以入孫休聞至人全生之語，毋乃爲養鳥以太牢，欵鳥以¶
　九韶乎！又非載鼷以車馬樂，鴳以鐘鼓乎？吾恐其驚而無當¶
　也。¶
<pb:CK-KZ_JY133_04p014b>¶
¶	
<pb:CK-KZ_JY133_04p015a>¶
** 　外篇山木第二十¶
　　(此篇論全身遠害之道，其要只在虛巳順時，而去其自賢之心，當與人間世並看。)¶
莊子行於山中，見大木，枝葉盛茂，伐木者止其旁而不取也。問¶
其故，曰：『無所可用。』莊子曰：『此木以不材得終其天年。』(世之以材累者多矣。¶
　莊生數數言之昭炯鑑也。)夫子出於山，舍於故人之家。故人喜，命豎(音恕)子¶
殺鴈而烹之。豎子請曰：『其一能鳴，其一不能鳴，請奚殺？』主人曰：¶
『殺不能鳴者。』(鴈以不能鳴取殺者，凡夫也。言外見鳳鳴於丹邱者眞人也。)明日，弟子問於莊¶
子曰：『昨日山中之木，以不材得終其天年；今主人之鴈，以不材¶
死。先生將何處？』莊子笑曰：『周將處夫材與不材之間。材與不材¶
之間，似之而非也，故未免乎累。』(有材而不自見，人旣不得以無材棄我，又不得以有材忌我，以¶
<pb:CK-KZ_JY133_04p015b>¶
　此混世而求自免，是亦似矣。然而非道也，故不免於累何者？謂其有心也。無心則無累矣。)若夫乘道德而¶
浮游則不然。無譽無訾，(大道本無物。我世人妄有分別，是非蜂起，而道德離矣。無譽無訾，不可得而貴¶
　賤也。)一龍一蛇，(不可得而聖凡也。)與時俱化，而無肯專爲；(消息盈虛，與時變遷也。)¶
一上一下，以和爲量，(或升或潛，位無常居，自和其光也。)浮游乎萬物之祖；(游心於混¶
　沌之天，太始之初猶云眾父父也。)物物而不物於物，則胡可得而累邪！(音耶，物物¶
　猶言生物。不物於物猶言不生於物也，則物焉得而累我耶！)此神農黃帝之法則也。若夫¶
萬物之情，人倫之傳，(情性情也。物賤而人貴，功名暫而性命永，此萬物之情也。倫類也。傳傳習也有入於¶
　世者，則傳入世之法；有出於世者，則傳出世之法。此人倫之傳也。)則不然。合則離，(合則勢聚必有間而¶
　離之者。)成則毁，(成則功高必有忌而毀之者。)廉則挫，(廉則圭角露必有抑而挫之者。)尊則議，¶
　(尊則觀望者多必有從旁議之者。)有爲則虧，(有爲則功成，故有從而虧之者。)賢則謀，(賢則多智人必¶
<pb:CK-KZ_JY133_04p016a>¶
　有惡而謀之者。)不肖則欺，(不肖則愚人必有易而欺之者。)胡可得而必乎哉！(材則如木，不材¶
　則如鴈，均之不能以自免，又胡可得而必乎哉！不能必無患也。)悲夫！弟子志之，其惟道德之¶
鄕乎！(不炫才，不韜能，無肯專爲，與世和同，此道德之鄉也。)市南宜僚見魯侯，魯侯有憂色。¶
市南子曰：『君有憂色，何也？』魯侯曰：『吾學先生之道，修先君之業，¶
吾敬鬼尊賢，親而行之，無須臾離居；然不免於患，吾是以憂。』(學道¶
　修業，國無廢[⺭*(夗-夕)]，野無遺賢，可無患矣。而居然不免，是以可憂。)市南子曰：『君之除患之術淺¶
矣，夫豐狐文豹，棲於山林，伏於巖穴，靜也；夜行晝居，戒也；雖饑¶
渴隱約，猶且胥疏於江湖之上而求食焉，定也；然且不免於罔¶
羅機辟之患。是何罪之有哉？其皮爲之災也。(俛而喙，仰而四顧。深居而間，出以避¶
患也。而竟不免繒繳䧟阱之虞，以皮自累也。)今魯國獨非君之皮邪？(音耶)吾願君刳¶
<pb:CK-KZ_JY133_04p016b>¶
　(音枯)形去皮，(形不遺則國得爲之累，刳形所以去皮。)洒心去欲，(心不白則欲得爲之染，洒心所以去¶
　欲。)而遊於無人之野。(内不見已，外不見人，天下之大解脫也。又何累之足患。此段借狐豹身上發出¶
　箇靜戒定加一慧字，遂爲不二法門之宗旨。有志學道者誠能刳形去皮，以淨其外；洒心去欲，以淨其内。而仙佛可立成¶
　矣，又何必更求秘密語哉！)南越有邑焉，名爲建德之國。(無物之始，卽所謂淨土也。)其民¶
愚而朴，少私而寡欲；(無文彩也。)知作而不知藏，(無私蓄也。)與而不求其報；¶
　(無爾我也。)不知義之所適，(無分別也。)不知禮之所將；(無往來也。)猖狂妄行，乃¶
蹈乎大方，(任意而行，暗合大道。)其生可樂，(音洛)其死可葬。吾願君去國捐俗，¶
與道相輔而行。』(生可樂，卽詩云樂土也；死可葬，卽文王澤及枯骨也。國與俗糜之，所以有累去之，捐之則無爲¶
　矣。)君曰：『彼其道遠而險，又有江山，我無舟車，奈何？』市南子曰：¶
『君無形倨，(音據)無留居，以爲君車。』君曰：『彼其道幽遠而無人，吾誰¶
<pb:CK-KZ_JY133_04p017a>¶
與爲鄰？吾無糧，我無食，安得而至焉？』市南子曰：『少君之費，寡君¶
之欲，雖無糧而乃足。君其涉於江而浮於海，望之而不見其岸，¶
愈往而不知其所窮。送君者皆自崖而反，君自此遠矣！(陸西星曰：『又爲¶
　孱弱之夫，沈溺愛河不能解脫者加一鞭策。蓋人無車則困，無糧則飢，皆爲形骸所累。若能外其形骸，寡其嗜欲，坦然由¶
　之而無礙，故曰無倨傲爾形，無留戀爾居，則無車之車行矣。少君之私寡君之欲，則無糧之糧足，便是遊于逍遙之墟，食¶
　于苟𥳑之田，立于不貸之圃。從此涉江浮海。溯流窮源，愈造愈深，愈往愈遠。彼送者到岸而反，君自此獨行，入于寥天，去¶
　人遠矣。去人遠則與道爲鄰，尙何離羣索居之足患哉！』)故有人者累，(得眾而有國，則有有國之累。)見¶
有於人者憂。(見有於人而爲君，則憂民之憂。)故堯非有人(寄之百官，委之萬物。)非見有於¶
人也(因民任物，而不役已。)吾願去君之累(不有人。)除君之憂(不見有於人)而獨與¶
道遊於大莫之國(大莫之國，猶言廣莫之野，卽無何有之鄕也。)方舟而濟於河，有虛¶
<pb:CK-KZ_JY133_04p017b>¶
船來觸舟，雖有惼(音揙急也)心之人不怒；有一人在其上，則呼張歙¶
　(音翕)之一呼而不聞，再呼而不聞，於是三呼邪，(音耶)則必以惡聲¶
隨之，向也不怒而今也怒，向也虛而今也實，人能虛已以遊世，¶
孰能害之！』(無人虛也；有人實也。向也無人，則不怒今也有人，則怒矣故去累虛巳可免憂患。)北宫奢爲¶
衞靈公賦歛以爲鐘，爲壇乎郭門之外，三月而成上下之縣。(音玄)¶
王子慶忌見而問焉曰：『子何術之設？』(朝受命而夕趨事，臣之職也。三月成懸必有藏仁要¶
　人者如所謂厚施，得眾之意。故問子何方術之設而爲此。)奢曰一之間，無敢設也(自一乃心志之¶
　外，何敢更設他術！)奢聞之旣彫旣琢復歸於朴(人之生理，本無造作，加以雕琢，純朴散矣。¶
　吾今雖當人爲之後，復思返乎太朴之始。)侗乎其無識(冺其知識也。)儻乎其怠疑；(去其心思¶
　也。)萃乎芒乎，(猶言紛紛，紜紜也。)其送往而迎來；來者勿禁，往者勿止；¶
<pb:CK-KZ_JY133_04p018a>¶
　(任其來者往者之在。彼無將迎也。)從其彊梁，(從其强梁而不罪其背我者。)隨其曲傳，(隨其曲傳¶
　而不私其附我者。)因其自窮，(因其力之自盡而不强其所不堪者。)故朝夕賦歛而毫毛¶
不挫，而况有大塗者乎！(任物之自然而，巳無容私，故朝夕賦而毫毛不挫。猶言無私毫之曲也，而况道¶
　德之有於身者乎！『大塗』猶云大道，北宫奢未必知道，而其所言似近道也。)孔子圍於陳蔡之間，七¶
日不火食。太公任往弔之曰：『子幾死乎？』曰：『然。』子惡死乎曰：『然。』任¶
曰：『予嘗言不死之道。東海有鳥焉，其名曰意怠。(玄鳥也。)其爲鳥也，¶
翂翂(音紛)翐翐(音秩)而似無能引援而飛(與眾羣飛)迫脇而棲；(近人爲巢。)進不¶
敢爲前，退不敢爲後；(往來不爭也。)食不敢先嘗，必取其緒。(不爲人所餌也。)是¶
故其行列不斥，(其行成列而人亦不斥逐之。)而外人卒不得害，是以免於患。¶
直木先伐，甘井先竭。子其意者飾知以驚愚，修身以明汙，昭昭¶
<pb:CK-KZ_JY133_04p018b>¶
乎若揭日月而行，故不免也。(此段卽鳥之遠害，喻炫才者之難免患也。)昔吾聞之大¶
成之人曰：『自伐者無功，(自矜伐者必不能成功名。)功成者隳，(卽成功而亦必隳。)名成¶
者虧。』(卽成名而亦必損。)孰能去功與名而還與眾人道流行而不明居，¶
　(道無一口不流行，推以與人，則有而不居矣。)得行而不名處；(顯行而不自明，其所處則人莫見其功，莫¶
　聞其名矣。)純純常常，乃比於狂，(純一其心，平常其行，與猖狂不知所之者同也。)削迹(杜門掃軌，¶
　無轍環之迹也。)捐勢，(不事王侯，無遊說之行也。)不爲功名。(如此則不爲天下立功，不爲萬世立名。)是¶
故無責於人，人亦無責焉至。人不聞，子何喜哉？(平生無求備於人，故人亦不得¶
　以備善責之，此至人之不求聞達者也。而子抑何以聞爲喜哉！)孔子曰善哉！(以下非實事，設言以見意。)辭¶
其交遊，去其弟子，逃於大澤；衣裘褐，食杼(音杼)栗，入獸不亂羣，入¶
鳥不亂行。(不起分別之心，而亂鳥獸之羣。)鳥獸不惡而况人乎？』(巳不惡人，人亦不惡之矣。)孔¶
<pb:CK-KZ_JY133_04p019a>¶
子問子桑雽(音戶)曰：『吾再逐於魯，伐樹於宋，削迹於衞，窮於商周，¶
圍於陳蔡之間吾犯此數患，親交益疏，徒友益散，何與？』(音余)子桑¶
雽曰：『子獨不聞假(地名)人之亡與？(音余)林回(亡者姓名。)棄千金之璧，負赤¶
子而趨。或曰：『爲其布(泉貨謂之布，以其流布如泉也。)與？(音余)赤子之布寡矣；(謂赤子可¶
　市，則赤子之布寡於千金。)爲其累與？(音余)赤子之累多矣；(若以千金之璧爲累，則赤子之累多¶
　於金璧。)棄千金之璧，負赤子而趨，何也？』林回曰：『彼以利合，此以¶
天屬也。』夫以利合者，迫窮禍患害相棄也；(指璧)以天屬者，迫窮禍¶
患害相收也。(指赤子。)夫相收之與相棄亦遠矣。且君子之交淡若¶
水，小人之交甘如醴；君子淡以親，小人甘以絶。彼無故以合者，¶
則無故以離。』(喻弟子之相依者，要皆一時之交，利合之徒，常則相聚，其聚也，非天屬也，無故而合者，亦無故而離，¶
<pb:CK-KZ_JY133_04p019b>¶
　何惑乎？交益疏而友益散也。)孔子曰：『敬聞命矣！徐行翱佯而歸，絶學捐(音員)¶
書，弟子無挹於前，(不爲揖讓之虛禮於前。)其愛益加進。』(虛文去而眞意流，此弟子之親愛益¶
　加進也。)異日，桑雽又曰：『舜之將死眞冷，(舜之生也有天下而不與冷于性也，及其將死，¶
　天下傳賢不傳子冷於情也，非眞冷乎。)命禹曰：汝戒之哉！(以下絶學棄書之尤至者。)形莫若¶
緣，(無逆也卽有緣之緣)情莫若率。(眞率則𥳑便。)緣則不離，(合也。)率則不勞；(逸也。)不離¶
不勞，則不求文以待形；(任其質之自然，至讓無文，奚用求文以待形哉！)不求文以待形，¶
固不待物。』(旣不求文矣，又何假於物哉！物卽所謂名以命之，器以別之者。)莊子衣大布而補之，¶
正緳(音絜，結帶也。)係履而過(音戈)魏王。魏王曰：『何先生之憊(音敗，病困也。)邪？』¶
　(音耶)莊子曰：『貧也，非憊也。士有道德不能行，憊也；衣弊履穿，貧¶
也，非憊也。此所謂非遭時也。王獨不見夫騰猿乎？(善騰躍之猿。)其得¶
<pb:CK-KZ_JY133_04p020a>¶
柟(音南)梓豫章也，攬(音覽)蔓(音萬，攬枝而蟠結之，如蔓之附木然。)其枝而王長(精神雄壯也。)¶
其間，雖羿逢蒙不能睥睨也。(『睥睨』猶邪視也。)及其得柘棘枳枸(音矩)之間¶
也，危行側視，振動悼慓；此筋骨非有加急而不柔也，(加急下着一不柔字，¶
便見其筋骨之硬。)處勢不便，未足以逞其能也。今處昏上亂相之間，而¶
欲無憊，奚可得邪？(音耶)此比干之見剖心徵也夫。』(證驗昭然。)孔子窮於¶
陳蔡之間，七日不火食，左據槁木，(几也。)右擊槁枝，(策也。)而歌焱(音標)氏¶
之風，有其具而無其數，(以槁枝擊槁木，故曰有具；無節奏音響，故曰無數。)有其聲而無¶
宫角，(不合五音)木聲與人聲，犁然有當於人之心。(擊者之聲與歌聲犁然而可聽。)顏¶
回端拱還(音旋)目而窺之。仲尼恐其廣已而造大也，(恐其推已而至於過大)¶
愛已而造哀也，(愛已而至於過哀。)曰：『回無受天損易，(貧而樂也，天能損我之遇而不能損¶
<pb:CK-KZ_JY133_04p020b>¶
　我之道，故無受爲易。)無受人益難。(富原非本來爲人益，驕則受其益矣。不驕不淫爲不受益，甚難。)無始¶
而非卒也，(於今爲始，於昨爲卒，則所謂始者，卽是卒矣，言變化之無窮也。)人與天一也。夫今之¶
歌者其誰乎？』(歌者，人而，所以致我歌者，人耶？天耶？吾不知其爲誰耶。)回曰：『敢問無受天損¶
易。』仲尼曰：『饑渴寒暑，窮桎不行，天地之行也，運物之泄也，言與¶
之偕逝之謂也。爲人臣者，不敢去之。執臣之道猶若是，而况乎¶
所以待天乎！』(飢渴寒暑，窮桎不通，此天之損我者。天之所行，非人所得止；運之所泄，非人所能塞。吾惟與之偕行，¶
　與之偕泄，不敢以其損而去之也。臣不敢以違君，人其敢以違天乎。)何謂無受人益難。仲尼曰：¶
『始用四達，爵祿並至而不窮，物之所利，乃非已也，(人自有生以後，凡非本來¶
　之物，皆外加也，其名爲益。吾不守四端，而用四達之途以邀爵祿於物，爲有利於已，爲喪我。)吾命有在外¶
者也。君子不爲盜，(不畏人耳目，而强取功名曰『盜』故君子不爲。)賢人不爲竊。(猶畏人知而密¶
<pb:CK-KZ_JY133_04p021a>¶
　地取功名日竊，故賢人不爲。)吾若取之，何哉！(有性命之命，則在内爲吾故物，此命乃窮通之命，旣爲在¶
　外，吾若取之是盜竊，而不知命者也。)故曰鳥莫知於鷾鴯，(燕也)目之所不宜處，不¶
給視，雖落其實，棄之而走。其畏人也，而襲諸人間，社稷存焉爾。』¶
　(目所不宜之處則不視，口所難食之實則棄之，雖畏人而反居人間之堂上，則以春社來，秋社去，一往一來，氣之所使，或¶
　南或北，若或驅之而不能自主爾。)『何謂無始而非卒？』仲尼曰：『化其萬物而不¶
知其禪之者，焉知其所終？焉知其所始？正而待之而已耳。』(禪者，造化¶
　代謝之義。造者，造無而使有。化者，化有而歸無。旣不知其禪之者，又惡知其終始。我方觀化，化且及我，不敢與化爭也，惟¶
　有守正以待化耳。)『何謂人與天一邪？』(音耶)仲尼曰：『有人，天也；有天，亦天¶
也。(人者，天之所生，故曰有人天也。然天之所以爲天，則又造化爲之主宰，故曰天亦天也，非謂人與天一耶。)人之不¶
能有天，性也，(有人，天也，而人之不能有天，則何故哉？只在性分上有了加損，至於以人而滅天，以故而滅命爾。)¶
<pb:CK-KZ_JY133_04p021b>¶
聖人晏然體逝而終矣！』(聖人晏然，卽所謂粹然見於面，盎於背，體逝而終，卽所謂惟聖人然後可以踐¶
　形也。)莊周遊乎彫陵之樊，(樊籬。)覩一異鵲自南方來者，翼廣七尺，¶
目大運寸，(周回一寸)感(觸也)周之顙而集於栗林。莊周曰：此何鳥哉，翼¶
殷(大也)不逝，(翼大逝難。)目大不覩？(目大覩希。)褰裳躩步，執彈而留之。覩一蟬，¶
方得美蔭而忘其身螳螂執翳(音意執草自蔽)而搏(音博)之(指蟬)見得而忘¶
其形；異鵲從而利之。見利而忘其眞。(見螳螂之利而不逝，不覩，忘其眞性。)莊周怵¶
　(音出)然曰：『噫！物固相累，二類相召也！(蟬召螳螂，螳螂召鵲。)捐彈而反走，虞¶
人逐而誶(音𡻕)之。(以周犯其栗林之禁，故逐而誶責之。)莊周反入，三月不庭。(不出戶庭。)藺¶
　(音吝)且(音疽)從而問之；夫子何爲頃間甚不庭乎？』莊周曰：『吾守形¶
而忘身，(吾爲守形之學忽，因逐鵲之故而忘其身。)觀於濁水而迷於淸淵。(動與物交，卽濁水靜¶
<pb:CK-KZ_JY133_04p022a>¶
　而玄覽，卽淸淵。)且吾聞諸夫子曰入其俗，從其俗，(言已不當違俗，而犯栗林之禁。)今¶
吾遊於彫陵而忘吾身，異鵲感吾顙，遊於栗林而忘眞，栗林虞¶
人以吾爲戮，吾所以不庭也。』(戮辱也。不出戸庭，葢悔之也。)陽子之宋，㝛於逆¶
旅。逆旅人有妾二人，其一人美，其一人惡，惡者貴(愛之也。)而美者¶
賤。(憎之也。)陽子問其故，逆旅小子對曰：『其美者自美，(自美則有驕妒之心)吾¶
不知其美也；其惡者自惡，(自惡則有謙遜之意)吾不知其惡也。』陽子曰：『弟¶
子記之！行賢而去自賢之行，吾安往而不愛哉！』(驕盈矜伐人神之所不與，虛已¶
　循理，天下之所樂推。)¶
　復圭子曰：山木以不材終其天年，前已累言無用之用也，今¶
　重言之。又曰，鴈以不能鳴取殺，則涉世者奈之何？周將處夫¶
<pb:CK-KZ_JY133_04p022b>¶
　材與不材之間，似可免禍也，然而非道德之正也。乘道德而¶
　浮游者則不然，凡物有成虧，斯有毁譽，而至人無成與虧，則¶
　亦無譽無訾。凡物分聖凡，斯有龍蛇，而至人聖凡莫測，則龍¶
　耶？蛇耶？皆不得而名。時有消息，吾亦與之爲消息，而不專主¶
　於進。時有盈虛，吾亦與之爲盈虛，而不專主於退。而惟以太¶
　和爲運用，身在後天，神遊先天，豈惟爲眾父父！且爲萬物祖¶
　矣。豈惟物物而不物於物，且有物者不得而累我矣。古之人¶
　有行之者，神農黃帝是也。此皆出世法也，不知入世之法，安¶
　知萬物之情，人倫之傳乎！合不與離期，成不與毁期，然未有¶
　合而人不離之，成而人不毀之也。廉不與挫期，尊不與議期，¶
<pb:CK-KZ_JY133_04p023a>¶
　然未有廉者不招挫，尊者不招議也。天下無爲不虧，巳方有¶
　爲，圖其成，人且從旁撓之利其虧。天下賢無全德，已方好修¶
　而慕乎賢，人且乘間謀之汙其行。天下不肖，亦有一得之長，¶
　已方附乎與能之例，人且多方凌之阻其進。惟遊於道德之¶
　鄕者，超乎萬物之上，不與萬物伍，而物焉能礙之。彼魯侯者¶
　以學道，修業，敬鬼，尊賢，求免患而不得，此其所以見譏於南¶
　宜僚也。夫豐狐文豹，山棲穴處，靜也；夜行晝居，戒也；間出求¶
　食，定也。然猶不免於網者，其皮爲之災也。今魯國獨非君¶
　之皮耶？胡不外淨爾身毋與接爲搆，内淨爾心毋日以心鬬，¶
　而遊於無人欲之天，則天不能禍而地不能災矣。今天下人¶
<pb:CK-KZ_JY133_04p023b>¶
　人有皮毛也，人人有情欲也，讀《南華》者盍不自省焉！南越有¶
　建德之國，猶釋氏所云西方極樂之國也，此一段寓言爲釋¶
　氏諸經之鼻祖，皆就人之一身而言天下。未有愚朴之民，而¶
　不少私寡欲者。亦未有寡藏之民，而不忘人之報者。不知義，¶
　不知禮，人以爲猖狂而妄行，孰知古有亡於義之義，亡於禮¶
　之禮，乃所以爲蹈乎大方，其生可樂，而元神不損也。其死可¶
　葬，視形骸如委蛻也。非去國捐俗，安能與道相輔而行！哉魯¶
　君慮其道險而無舟車，則於冗費而甯知節用，卽我之法¶
　車也。又慮其無鄰而無糧食，則溺於愛河而甯知寡欲，卽我¶
　之慈航也。知節用則不喪我之元氣，知寡欲則不琢我之元¶
<pb:CK-KZ_JY133_04p024a>¶
　精。元氣元精固而神愈王，任其涉江浮海，皆神行也。江海無¶
　崖，吾之所往亦無崖，而不知其終窮。吾今悟道，則昔之少費¶
　寡欲，皆爲送君之舟車。旣已得道，則今之舟車皆可自崖而¶
　返。而釋氏所謂到岸不須船者，蓋本於此，君其遊於寥天一¶
　而與凡遠矣。惟與凡遠者，乃與道鄰，不然非負有人之累，卽¶
　抱見有於人之憂，安能與道遊於廣莫之國哉！其國有至寶，¶
　無心於寶者得之不觀。虛舟觸舟，雖惼心之人不怒，如以有¶
　人之舟而相觸，未有不怒者。怒不怒而係乎虛不虛，舟虛且¶
　無礙，况人能虛已，任其遊世内世外，未有不免害也。衞之北¶
　宮奢賦歛爲鐘三月而後成，上下之懸，王子慶忌疑其有自¶
<pb:CK-KZ_JY133_04p024b>¶
　利之心而問曰，子何術之設，奢曰自爲一鐘之外，吾無敢設¶
　他念也。奢聞之大道，剖而爲器，器猶朴也。自雕琢施，則朴散¶
　矣。吾今雖當旣彫旣琢之後，猶思復歸於朴，侗乎其無識，不¶
　知有文彩也。儻乎其怠，疑不肯多着工也。知之者以爲此鐘¶
　不雕，不琢。不知者以爲萃乎芒乎而爲此鐘也。不過爲送往¶
　逆來之號，爾孰知來者勿禁其擊也，往者亦勿止其擊也，强¶
　梁者以爲不必擊，吾從之曲傳者以爲當擊，吾亦隨之，因其¶
　自起自止，故朝夕賦歛而毫毛不挫，猶云不妄費作無益以¶
　害有益也。而况有大道者，可無復朴之志乎！孔子圍於陳蔡¶
　之間七日不火食，大公任往弔之曰，吾與子言不死之道。夫¶
<pb:CK-KZ_JY133_04p025a>¶
　鳥之畏人者，其常性也。獨東海有鳥，其名曰意怠。飛必以羣¶
　棲，必依人宜，其不免於患也。然而彼進不前，而退不後，則網¶
　羅無可害。食不先而取，必緒則藥餌不能害。其行列必處主¶
　人之堂，則外人不能害。意怠非能不死也，第合不死之道耳。¶
　直木先伐，甘井先竭，誰不知之子今之被圍也，意者飾知以¶
　驚愚，修身以明汙，則陳蔡之庸人駭，昭昭揭日月而行，則陳¶
　蔡之賢知忌，宜其不免此患也。昔吾聞之大成之人曰，功名¶
　者，眾人之功名也。故一人可得而立之，不可得而伐之，與其¶
　以伐而致其墮與虧，不若以功名而還之眾人之爲得也。窮¶
　則道明，雖爲有道之流而不明居。達則道行，卽爲立名之人¶
<pb:CK-KZ_JY133_04p025b>¶
　而不名處。猶然無知也，無能也，爲純純常常之人耳。間有比¶
　之爲狂者，彼又削迹捐勢，功成而退已，無責備於人，人亦惡¶
　乎責備於我焉！此至人之不求聞達者也。吾又何以聞爲喜¶
　哉！孔子曰善哉。以下孔子不必有是事，恰爲大修行者苦志¶
　了道之標的也。故辭交遊，去弟子，逃大澤，粗衣菓食，深山所¶
　居之人類如此。至于入獸不亂羣，入鳥不亂行。則得道以後¶
　事，異類且可化，而况同類乎！孔子不得志於魯宋衞周陳蔡¶
　之間，而親交疏問於子桑雽，子桑雽曰，假人有亡者曰林回，¶
　棄千金之璧負赤子而趨，爲赤子可以市所市，能幾何？吾知¶
　其非爲布也。爲千金之璧爲吾累，赤子之累甚於璧也。則或¶
<pb:CK-KZ_JY133_04p026a>¶
　人之所未解矣。林回曰，尺璧雖重，利也。赤子雖輕，天也。夫以¶
　利合者，迫窮禍患害之時，而不能保其利，必相棄也。以天屬¶
　者，迫窮禍患害之時，而天不可解，必相收也。相棄之與相收，¶
　奚待智而後辨哉！天下有君子淡若水之交，卽有小人甘若¶
　醴之交；有淡以親之君子，卽有甘以絶之小人。彼親友人也，¶
　非天也。無故而合者，則無故而離。散以人也，非散以天也。孔¶
　子于是絶學捐書，令弟子不爲揖讓之虛文，而情愛彌篤。昔¶
　舜之命禹曰，天下凡有形者皆有情，形易離而情易勞，故形¶
　莫若緣而因之則不離，情莫若率而易之則不勞，又何必文¶
　物以紀之，聲名以發之哉！似併虞夏之書，亦絶而捐之矣。莊¶
<pb:CK-KZ_JY133_04p026b>¶
　子衣大布之衣補結繫履而見魏王，魏王曰，何先生之憊也？¶
　莊子曰，有道德而不能行者之謂憊，衣弊履穿士之不得志¶
　於時者之所爲貧也，非憊也。君獨不見夫騰猿乎！其王長於¶
　柟梓豫章也，雖善射者無所施其巧。及其危行側視於柘棘¶
　枳枸也，筋骨非加急而不柔也，處勢不便，雖便捷者未足以¶
　展其能也。今周所遇非時，而欲無憊，奚可得耶！此比干之見¶
　剖心徵也。夫孔子困於陳蔡七日不火食，所缺者，火也，故以¶
　槁枝擊槁木而歌焱氏之風，其歌雖有具而無數，有聲而無¶
　音，木聲與人聲犁然。有當於人心識者，咸知其不怨不尤也。¶
　仲尼恐顏回之推已而至於過大，愛已而至於過哀，乃曰，凡¶
<pb:CK-KZ_JY133_04p027a>¶
　人有眞宰，本至完也，天定之矣。此先天也，而無爲後天所損，¶
　猶易也。亦至足也。人成之矣，此眞人也，而毋爲世人所益，則¶
　甚難也。今日吾困於陳蔡，於事爲始，俄而變遷，又爲局之卒¶
　矣。人事之不停，與天道之周流一也。夫今之歌者，其歌誰耶？¶
　歌天乎？而吾不受天損；歌人乎？而吾不受人益。始信吾命有¶
　所制矣。何謂無受天損易？夫飢渴寒暑天地有推移，而吾亦¶
　與之爲推移，後天而奉天時也，臣且不敢以逆君，而人其敢¶
　違天乎！何謂無受人益難？夫名位爵祿乃外加已之所無，非¶
　益已之所有，人不明盜之卽暗竊之，君子賢人之所不爲也，¶
　而吾何爲取之哉！故曰鳥莫知於鷾鴯，非其所處，則目不妄¶
<pb:CK-KZ_JY133_04p027b>¶
　視；非其所食，則口不妄食。戊已不爲巢，知天也。畏人而襲人，¶
　知人也。春社來而秋社去，知時也。何謂無始而非卒？夫造化¶
　之禪代往過來續，吾不知其禪，安知其終始？吾方觀化而不¶
　敢與造化爭衡，惟有守正以待陳蔡人之自退爾。何謂人與¶
　天一耶？天非人不因，今日所遇之人而皆天之所使，故曰有¶
　人，天也。人非天不成，今日所遇之天而人不能貪其功，故曰¶
　有人，天也。有天，亦天也。而人之不能有其天，此何以故？性存¶
　則天存，性亡則天亡也。惟聖人生知，安行與天偕行，體逝而¶
　終與天偕往，天人無分。世之爲聖人能有幾哉！莊周遊於彫¶
　陵之樊，有異鵲自南方來，感周之顙而集於栗林。莊周曰，此¶
<pb:CK-KZ_JY133_04p028a>¶
　何鳥哉？翼大逝難，目大覩希，褰裳躩步，執彈而留之。覩一蟬¶
　方得美蔭而忘其身，不知螳螂之在後也；螳螂執翳而摶之，¶
　見利而忘其形，不知異鵲之在後也；異鵲快螳螂之在前，見¶
　利而忘其眞，不知莊周執彈之在後也；莊周徒知蟬召螳螂，¶
　螳螂召鵲，二類相召也；而竟忘犯栗林虞人之禁以取其誶¶
　責也。乃省悟曰吾聞守身者，内外交養。今吾守吾形焉耳，爲¶
　一鵲之故，而忘身犯其禁，何異覩濁水者，不知其濁；迷淸淵¶
　者，不知其迷乎？人能鑑於淸淵，卽知利爲害之所倚矣。而美¶
　中有惡亦猶是也。陽子之宋，㝛於逆旅，逆旅人有二妾，其一¶
　美而一惡，惡者寵貴而美者疏賤。陽子問其故，逆旅人對曰，¶
<pb:CK-KZ_JY133_04p028b>¶
　美者不忘美，自以爲美，則有驕心，吾不知其美也。惡者不忘¶
　惡，自以爲惡則有謙心，吾不知其惡也。陽子曰，弟子識之天¶
　下無往非道也，無往非學也，使人行賢而去自賢之行，安往¶
　而不爲人之所愛哉！其庶幾遊於道德之鄉乎？未有不免於¶
　患也。¶
<pb:CK-KZ_JY133_04p029a>¶
** 　外篇田子方第二十一¶
　　(全德之人目擊而道存，視四肢爲塵垢，等死生爲晝夜，不假修爲而自能物物明乎臧丈人不釣之釣，伯昬無人不¶
　　射之射。凡有不存之存，而始可與言道矣。¶
田子方(文侯之師。)待坐於魏文侯，數(音朔)稱谿工。(賢人。)文侯曰：『谿工，子之¶
師邪？』(音耶)子方曰：『非也，無擇(子方名。)之里人也；稱道數(音朔)當，(與之論道理往¶
　往當於人心。)故無擇稱之。』文侯曰：『然則子無師邪？』子方曰：有曰：『子¶
之師誰邪？』子方曰：『東郭順子。』文侯曰：『然則夫子何故未嘗稱之。』¶
子方曰：『其爲人也眞，(無假也。)人貌而天(貌雖與人同，而心則純乎天理。)虛，緣而葆¶
　(音保)眞，(凡人之心未始須臾不緣物，眞人則虛已而順物，靜虛以養眞也。)淸而容物。物無道，(淸者¶
　多大察，而不足以容物，彼則淸而能容，物之無道者。)正容以悟之，(則所告者不在諄諄之間。)使人之¶
<pb:CK-KZ_JY133_04p029b>¶
意也消，(則所攺者不在事爲之迹。)無擇何足以稱之！』(言其無得而名之也。)子方出，文侯¶
儻然(自失之貌。)終日不言，召前立臣而語之曰：『遠矣，全德之君子！(指順¶
　子。)始吾以聖知之言仁義之行爲至矣，吾聞子方之師，吾形¶
解而不欲動，口鉗而不欲言。(二句摹寫儻然自失之意，求諸行而不得，故形解而不欲動；求諸言¶
　而不得，故口鉗而不欲言。)吾所學者眞土梗耳，(此非學之所及，故知其所學爲土梗耳。土梗，土木所¶
　爲之人也，與眞人異。)夫魏眞爲我累耳？』温白雪子適齊，舍於魯。魯人有¶
請見之者，温伯雪子曰：『不可。吾聞中國之君子，明乎禮義而陋¶
於知人心，(言其習於未學而昧於本體也。)吾不欲見也。』至於齊，反舍於魯，是人¶
也又請見。温伯雪子曰：『往也蘄(音祈)見我，今也又蘄見我，是必有¶
以振(動也可振，動我心也。)我也。』出而見客，入而歎。明日見客，又入而歎。其¶
<pb:CK-KZ_JY133_04p030a>¶
僕曰：『每見之客也，必入而歎，何邪？曰：『吾固告子矣：中國之民，明¶
乎禮義而陋乎知人心。』昔之見我者，進退一成規，一成矩，(威儀動容¶
　周中規折中矩)從容一若龍一若虎，(從容動容也若龍有變化也若虎有文章也)其諫我¶
也似子，其道(音導)我也似父，(交淺而言深則非得我於眉睫之間此所謂明於禮義而陋於知人心也)¶
是以歎也。』仲尼見之而不言。子路曰：『吾子欲見温伯雪子久矣，¶
見之而不言，何邪？』仲尼曰：『若夫人者，目擊而道存矣，亦不可以¶
容聲矣。』(以目寓目，至道盡在神會之中，不待言語，而意已喻矣。維摩詰與諸菩薩論不二法門，獨文殊默而無言，維摩¶
　詰亦無言，正得目擊道存之意。)顏淵問於仲尼曰：『夫子步亦步，夫子趨亦趨，¶
夫子馳亦馳，(步趨馳以馬爲喻也)夫子奔逸絶塵，而回瞠(音撑直視貌)若乎後¶
矣！』夫子曰：『回，何謂邪？』曰：『夫子步，亦步也；夫子言，亦言也；夫子趨，¶
<pb:CK-KZ_JY133_04p030b>¶
亦趨也；夫子辯，亦辯也；夫子馳，亦馳也；夫子言道，回亦言道也；¶
及奔逸絶塵而回瞠若乎後者，(步趨馳辯求之言語文章之間，可追而及也。至奔逸絶塵，瞠乎¶
　其後，則大可爲也化不可爲也。)夫子不言而信，不比而周，無器而民蹈乎前，¶
而不知所以然而已矣。』(不期於信而人信之，不期於親而人親之，無名位而民歸之。所謂神化也。莫之¶
　然而然，此正瞠乎其後處。)仲尼曰：『惡！可不察與！(音余，謂密察此心之存否。)夫哀莫大於¶
心死，而人死亦次之。(此以本來之良心不存爲心死，故可哀。若人死，特形死，而良心未必俱死，故次之。與¶
　玄門以死其情慾之心爲心死者不同。)日出東方而入於西極，萬物莫不比方，¶
　(由東西以定南北也。)有目有趾者，待是而後成功，是出則存，是入則亡。¶
　(人之有心，如天之有日，萬物待是以定方向，不獨有目有趾者，待是而後成功，以出作人息也。)萬物亦然，有¶
待也而死，有待也而生。(人待日之出入以爲出入，造化之於萬物亦如是，待日行柳十一度，萬物之入¶
<pb:CK-KZ_JY133_04p031a>¶
　者機死也。待日行虛一度，萬物之出者機生也。)吾一受其成形，而不化以待盡效(感也。)¶
物而動，日夜無隙，而不知其所終，(一受造化之爐鑄，便爲軀殼所累，而不能解蛻以待其自¶
　盡，皆由心逐於物日夜無一隙之暇，則又安能知造化之終始哉！此之謂不知命。)薰然其成形，知命¶
不能規乎其前，𨚑以是日徂。(凡人之有形者皆有命也，不知命者皆在規矩範圍之中。徂者，往也。¶
　雖至大盡之日而未必合乎規矩，邱當薰然成形之始，知命之後，無往而非規也。何必以規立乎吾前，而爲待徂之日哉！)¶
吾終身與汝交一臂而失之，可不哀與！(音余，交臂得其象貌也。失之失其眞宰也。)汝¶
殆著乎吾所以著也。彼已盡矣，而汝求之以爲有，是求馬於唐¶
肆也。(著者，形骸也。所以著者，不規之圓神也。著者有盡，雖滯於有而所以著者。無盡不落於有，彼得吾有著之已盡矣，而¶
　遂求之於有。如上文言亦言，辯亦辯，言道亦言道，所以絶塵之後而不可追，是求馬於唐肆而未必得馬。猶求道於有而¶
　不能得道也。肆爲市馬之處，唐爲無壁之屋，以便馬出入。)吾服汝也甚忘，汝服吾也亦甚¶
<pb:CK-KZ_JY133_04p031b>¶
忘。(服佩服也墮體黜聰是甚忘也吾嘗語汝使佩服矣女亦嘗服膺勿失於吾甚忘之言矣)雖然，汝奚患焉！¶
雖忘乎故吾，吾有不忘者存。』(雖然汝奚以瞠乎其後爲患，忘之中有不忘者存。忘者陳迹也，不忘¶
　者，眞性也。忘其所忘，不忘其所不忘。則無得之得卽眞得矣。卽吾所待以生之物也。)孔子見老聃，老聃¶
新沐，方將被髮而乾，(音干)慹(音湼)然似非人(㗳然似喪其[采*禺]也。)孔子便而待¶
之，少焉見，曰：『邱也眩與？(音余)其信然與？(音余旣疑其爲目眩不明又信其爲眞然也)向¶
者先生形體掘若槁木，似遺物離人而立於獨也。』(藏精藴神忘一身心而後¶
　外物去也。老聃曰：『吾遊心於物之初。』(物初乃未始，有物之先遊心於此，所以慹然似非人。)孔¶
子曰：『何謂邪？』曰：『心困焉而不能知，口辟焉不能言，(擬知而心己困，欲言而口¶
　又辟。『辟』，卷不開也。離心忘言，斯近之矣，欲，其得之於意言之外也。)嘗爲女(音汝)議乎其將。(將者，將來¶
　且然而未必然之辭，謂至近也。)至陰肅肅，(陰慘之氣。)至陽赫赫；(陽舒之氣。)肅肅出乎天，¶
<pb:CK-KZ_JY133_04p032a>¶
　(陰根陽也。)赫赫發乎地，(陽根陰也)兩者交通成和而物生焉，(陰陽媾精，萬物化生。)¶
或爲之紀而莫見其形。(物生之大綱可見，而其細紀莫可見。)消息滿虛(滿虛卽盈虛也。)一¶
晦一明，日攺月化，日有所爲，而莫見其功。生有所乎萌死有所¶
乎歸，始終相反乎無端而莫知乎其所窮。非是也，且孰爲之宗！』¶
　(消息有數，晦明有常，謂其有作爲也，而不覩其功用。生則萌於慌惚，死則歸於𥥆㝠。無端則莫知其始，無窮則莫知其終。¶
　非有爲物之初者，孰爲之主張乎是哉！)孔子曰：『請問遊是。』(請問遊心於物之初者何若？)老聃¶
曰：『夫得是，至美至樂也，得至美而遊乎至樂，謂之至人。』(命者，天下之至¶
　美；道者，天下之至樂。先了命而後了道，故能有美，則可以有樂，二者必至，人斯能兼之。)孔子曰：『願聞其¶
方。』曰：『草食之獸不疾易藪，水生之蟲不疾易水，行少變而不失¶
其大常也，(其於死生，如獸易藪，魚易水，暫爾小變，又何疾焉！)喜怒哀樂不入於胸次。(人莫¶
<pb:CK-KZ_JY133_04p032b>¶
　不有大常，知大常者，喜怒哀樂不能入矣。)夫天下也者，萬物之所一也。得其所一¶
而同焉，則四支百體將爲塵垢，而死生終始將爲晝夜而莫之¶
能滑，(音骨)而况得喪禍福之所介乎！(凡人每以生爲常，死爲變；至人旣視死生爲大常，而喜怒¶
　哀樂不能入，豈惟死生。凡天下萬物之出機入機，視之皆一道也，得其一，則萬物之榮枯亦與吾之生死同耳。且等四支¶
　百體爲塵垢，等死生終始爲晝夜，而莫能滑吾之大常也。而况得喪禍福之小者，何足以介吾意乎！)棄隸(皂臣隸賤¶
　職也。)者若棄泥塗，知身貴於隸也，(凡人棄軒冕者猶有爲名之心而未必眞知我之貴惟棄¶
　隸如泥塗必知我身之貴於隸矣)貴在於我而不失於變。且萬化而未始有¶
極也，夫孰足以患心！已爲道者解乎此。』(隸可棄而身不可棄，身常也。常在我則我貴，雖¶
　有小變，豈以所賤而失吾所貴哉！萬化無極，亦奚足以累，吾心已爲道者解乎，此故也則得至美而遊至樂矣。)孔子¶
曰：『夫子德配天地，而猶假至言以修心，古之君子，孰能說(音脫)焉？』¶
<pb:CK-KZ_JY133_04p033a>¶
　(孰有能離言論以求道。)老聃曰：『不然夫水之於汋(音酌)也，無爲而才自然¶
矣。(水之善利萬物，豈有所造，爲惟順其才之自然而已。)至人之於德也，不修而物不能離¶
焉，(不假修爲而自能物物。)若天之自高，地之自厚，日月之自明，夫何修焉！』¶
　(此種學問無修無證，若天自高，地自厚，日月自照，臨川澤酌之而自潤，何假於修習而能之哉！至人不事作用，墮體黜聰。¶
　所以亦能物物。或問不修之義，曰，學如元凱方成癖，文似相如始類俳。獨立孔門無一事，只輪顏氏得心齋。)孔子¶
出，以告顏回曰：『邱之於道也，其猶醯雞與！(音余)微夫子之發吾覆¶
也，吾不知天地之大全也。』(醯雞乃醋中蠛蠓也，覆在甕中，非夫子啟而發之，何以見天地之寥廓哉！)¶
莊子見魯哀公。哀公曰：『魯多儒士，少爲先生方者。』莊子曰：『魯少¶
儒。』哀公曰：『舉魯國而儒服，何謂少乎？』莊子曰：『周聞之，儒者冠圜¶
　(音員)冠者，知天時；履句(音矩方也)履者，知地形；緩佩玦(音决有决斷之義)者，¶
<pb:CK-KZ_JY133_04p033b>¶
事至而斷。君子有其道者，未必爲其服也；爲其服者，未必知其¶
道也。公固以爲不然，何不號於中國曰，無此道而爲此服者其¶
罪死。於是哀公號之五日，而魯國無敢儒服者，獨有一丈夫(暗指¶
　孔子。)儒服而立乎公門。公卽召而問以國事，千轉萬變而不窮。¶
莊子曰：『以魯國而儒者一人耳，可謂多乎？』(按莊子與魏惠王同時，去魯哀公百二十¶
　年。此云爾者，特寓言耳以下錯舉數事，備言無心感人之妙。)百里奚爵祿不入於心，(奚之飯牛¶
　自適已事未嘗有干祿之心)故飯牛而牛肥，使秦穆公忘其賤，與之政也。¶
有虞氏死生不入於心，(完廩濬井而不以死生動心。)故足以動人。(成邑成都，師錫堯禪¶
　皆是動人。)宋元君將畫圖，眾史(畫工)皆至，受揖而立；舐筆和墨，在外，¶
者半。有一史後至者，儃儃(音但)然(舒閒貌。)不趨，受揖不立，因之舍。公¶
<pb:CK-KZ_JY133_04p034a>¶
使人視之，則解衣槃(音盤，箕踞貌。)臝(音(裸解衣見形。)君曰：『可矣。(神閒志定，意在筆先¶
　也。)是眞畫者也。』(胸中有全畫。)文王觀於臧，(地名。)見一丈夫釣，(太公望也。)而¶
其釣莫釣，(謂直釣也，託釣待時。)非持其釣有釣者也，(非持其釣，釣有所以釣，乃釣國也。)常¶
釣也。(常常如此持釣，自適而已。)文王欲舉而授之政，而恐大臣父兄之弗安¶
也；欲終而釋之，而不忍百姓之無天也。(不忍生民之無主。)於是旦而屬¶
　(音燭)諸大夫曰：『昔者寡人夢見良人，黑色而髯，(音髯)乘駁馬而偏¶
朱蹄，(一蹄偏赤。)號(命)曰寓而政於臧丈夫，庶幾乎民有瘳(音抽治也)乎！』諸¶
大夫蹵然(驚動貌。)曰：『先君王也。』文王曰：『然則卜之。』諸大夫曰：『先君¶
之命，王其無他，(言當遵先王之命而不可他疑。)又何卜焉！』遂迎臧丈夫(太公望也。)而¶
授之政。典法無更，(不變法度也)偏令無出。(無專令也。)三年，文王觀於國，則¶
<pb:CK-KZ_JY133_04p034b>¶
列士壞植散羣，(壞其所樹之黨，不養徒眾。)長官者不成德，(不使民見德。)螤(音庾，量名。)斛¶
不敢入於四境，(他國庾斛不敢入其境内。)列士壞植散羣，則尙同也；(無偏無黨。)長¶
官者不成德，則同務也；(不居功也。)螤斛不敢入於四境，則諸侯無二¶
心也。(不懷疑也。)文王於是焉以爲太師，北面而問曰：『政可以及天下¶
乎？』(有心及天下則非自然。)臧丈人昧然而不應，泛然而辭朝令而夜遁，終¶
身無聞。(太公之遁，恐不知順天命之自然，而一以有心爲之，則損德多矣。)顏回問於仲尼曰：『文¶
王其猶未邪？又何以夢爲乎？』仲尼曰：『默，汝無言！夫文王盡之也，¶
　(任諸大夫而不自任，巳盡道也)而又何論刺焉！彼直以循斯須也。』(文王至德不可譏議。¶
　彼直循人清於斯須耳。蓋循情以用人，乃聖人之大權，而下不敢以議上，又臣子之盛節也。)列御㓂爲伯¶
昬無人射，引之盈貫，(貫，鏑也。引弓滿鏑，射之法也。)措杯水其肘上，(前手直而肘平，可置¶
<pb:CK-KZ_JY133_04p035a>¶
　杯水于上，言定也。)發之，適矢復㳫，方矢復寓。(發矢適去而後矢復撘，撘者纔去而方來之矢¶
　又寓于弦上，言神速也。)當是時，猶象人也。(當射之時，而身之不動，如木偶人然，用志之不分也。)伯¶
昬無人曰：『是射之射，(以巧用。)非不射之射也。(以神用)嘗與汝登高山，¶
履危石，臨百仞之淵，若能射乎？』於是無人遂登高山，履危石，臨¶
百仞之淵，背逡(音皺)巡，足二分垂在外，揖御㓂而進之。(山之高，石之危，淵之¶
　深，而不爲動者，神全而氣定也。)御㓂伏地汗流至踵。伯昬無人曰：夫至人者，¶
上闚靑天，下潛黃泉，揮斥八極，神氣不變。(天之上泉之下，極之八極，且斥之而不變，¶
　非强之也，中有養耳。此所以能審安危之機，而自得所謂不射之射也。)今女怵然有恂(音荀)目之¶
志，爾於中也殆矣夫！(恂目者，外巧也；中殆者，神氣不充足也。)肩吾問於孫叔敖曰：¶
子三爲令尹而不榮華，三去之而無憂色。吾始也疑子，今視子¶
<pb:CK-KZ_JY133_04p035b>¶
之鼻間栩栩(音許)然，(鼻踵息而不粗有養之意)子之用心獨奈何？孫叔敖曰：吾¶
何以過人哉！吾以其來不可却也，其去不可止也，吾以爲得失¶
之非我也，而無憂色而已矣。(知來去之無常，知得失之非我也。)我何以過人哉！¶
且不知其在彼乎，其在我乎？(不知可貴者，在彼在我。)其在彼邪？亡乎我；(貴若¶
　在令尹則與我無預。)在我邪？亡乎彼。(可貴若在我，則與令尹無預。)方將躊躇，方將四¶
顧，何暇知乎人，貴人賤哉！(高視追想于天地之問安知人貴人賤哉！)仲尼聞之曰：古¶
之眞人，知者不得說，(不爲言詞所窮。)美人不得濫(不爲聲色所淫。)盜人不得刦，¶
　(音刼，不爲威武所屈。)伏戲，黃帝不得友。(不爲富貴所動)死生亦大矣，而無變乎¶
已况爵祿乎！若然者，其神經乎大(音泰)山而無介，入乎淵泉而不¶
濡，處卑細而不憊，(音敗)充滿天地，旣以與人，已愈有。(審乎無假而不與物遷，其¶
<pb:CK-KZ_JY133_04p036a>¶
　神可以經山人淵，充滿天地，與人愈有言道之無窮也。)楚王與凡(國名)君坐，少焉，楚王左¶
右曰凡亡者三。(言凡國有三亡徵。)凡君曰：『凡之亡也，不足以喪吾存，夫¶
凡之亡不足以喪吾存，則楚之存不足以存存。由是觀之，則凡¶
未始亡而楚未始存也。』(君子所性，大行不加，窮居不損。凡雖亡矣，而不足以喪吾存，此凡君見道之言¶
　也。由是觀之，凡亡不足以喪存，楚未亡甯足以存存乎？凡固未嘗亡，而楚固未嘗存也。明乎凡楚之存亡，則世之得喪禍¶
　福皆外物矣，此是學問切實受用語。)¶
　復圭子曰：田子方數稱谿工之賢於魏文侯，而不稱東郭順¶
　子者，何也？以東郭順子之爲人，眞人也。具人之形而全天之¶
　德，視萬綠皆虛幻也。葆本來爲眞切也。太虛之中何所不容，¶
　藏垢納汙，不足貴也。而能消垢汙爲淸淨，斯爲順子之天行¶
<pb:CK-KZ_JY133_04p036b>¶
　也。文侯於是儻然自失，始悟夫聖知之言，仁義之行爲未至。¶
　乃形解而不欲動，思欲行滿天下，無身過也；口鉗而不欲言，¶
　思欲言滿天下，無口過也。謂昔之所學者爲土梗，思欲化臭¶
　腐爲神奇，不人貌而天行不已也。進乎此者，其温伯雪子乎¶
　適齊舍魯，而不見魯請見之人，謂中國之人明乎禮義，似彬¶
　彬質其有文也，而陋於知人心，則不能盡巳之性，以盡人之¶
　性也。後疑其有以振我而見之，果不出雪子始之所言矣。夫¶
　昔之見我者，能方能員，而未能忘于方員；能陽能陰，而未能¶
　超乎陰陽。徒以口舌昭道德，而不能以忘言證道德，此其所¶
　以見客而歎也。仲尼曰，夫人以耳聞道，不如雪子之以目擊¶
<pb:CK-KZ_JY133_04p037a>¶
　道；以聲闡道，不如雪子之以目存道也。天下之不可以容聲¶
　而求道者，幾人哉！卽敏如顏子，猶求夫子於步趨馳驟言語¶
　之間，而夫子奔逸絶塵，非步趨馳驟之所能及也。夫子不言¶
　而信，不比而周，無位而民歸，又非言語文章之所能及也。意¶
　者道不在口而在心乎，故夫子曰，人知氣聚則生，氣散則死，¶
　而不知心聞道則生，不聞道則死，心死甚於人死也。人之有¶
　心，如天之有日，日出東方而入於西極，人因之以作息。夫人¶
　一日之存亡也，春日行虛一度，冬日行氐四度動植待之以¶
　卷舒，萬物一𡻕之生死也。夫苟吾爲軀殼之吾，惟與物爲役¶
　役，且不知其所自始，安知其所自終。今吾爲知命之吾，規方¶
<pb:CK-KZ_JY133_04p037b>¶
　由我而出，何前途之不可往！夫道有著者，則有矣；有所以著¶
　者，則非有矣。而必求之於有，是求馬於唐肆也，安得有馬乎？¶
　故吾不患不得道，而患不能忘道；不患一人不忘道，而患不¶
　能與汝俱忘道。蓋故吾爲成形之吾，不變不化者也，不可不¶
　忘。而眞吾爲知命之吾，無始無終者也，忘者忘而不忘者自¶
　不忘。孔子見老聃，老聃新沐似喪其耦，而孔子以爲遺物離¶
　人而立於獨，老聃曰，吾遊心於物之初，何也？人能見巳然，不¶
　能見將然，故必屏心知，杜口言，方可與汝議乎其將。至人不¶
　言已往而言將來，未言人道而先言天道，至陰肅肅，愁慘之¶
　象也；至陽赫赫，發舒之象也。肅肅不出於地而出於天。自夏¶
<pb:CK-KZ_JY133_04p038a>¶
　至而下降也；赫赫不發乎天而發乎地，自冬至而上升也。陰¶
　陽和而萬物生，大綱著而細紀藏，消息盈虛，其造化之宻移¶
　乎！晦明日月，其造化之彰著乎。有天道卽有人道。生不生於¶
　生之日，而必有所萌待之以生也；死不死於死之地，而必有¶
　所歸待之以死也。一生一死，相爲終始，無端而莫知其始，無¶
　窮而莫知其終。不有爲物之初者，孰能主張乎是哉！天下之¶
　至美莫如命，而至樂莫如道，惟至人先了命而後了道，故得¶
　至美而遊至樂。孔子曰，願聞其方，老聃曰，凡人每以生爲常，¶
　死爲變，而至人視死生爲大常而不動念，豈以喜怒哀樂而¶
　易心。謂天下有萬物，而卽有吾，吾爲萬物中之一物，其與之¶
<pb:CK-KZ_JY133_04p038b>¶
　同者，榮枯死生之理；而不與之同者，忘形骸超死生之見。而¶
　又何有乎得喪禍福棄隸者，猶知身貴於隸，豈以貴在我者¶
　而爲變。故所失乎，不見有得喪禍福，則必不知有喜怒哀樂。¶
　無心患者自有妙解，足徵爲道之至樂矣。孔子曰，夫子德配¶
　天地，而猶假至言以修心，古之君子其孰能說此道者。老聃¶
　曰，不然，天地間無往而非水也，人日取酌焉，彼之才自然而¶
　然，無爲也，而無不可爲也。至人之德亦猶水之利，萬物無修¶
　也，無證也，而物不能離。天地不修而自高厚，日月不修而自¶
　照臨，至人不修而道同天地日月，孔子出而告顏回曰，夫人¶
　所處小則知亦小，所聞大則知亦大。始吾之於道也，其猶醯¶
<pb:CK-KZ_JY133_04p039a>¶
　雞與，止知其中之廣耳，向微老子之發吾覆也，安知天地之¶
　大全也，幾虛吾一生矣。魯本多儒，而莊子對魯哀公曰，魯少¶
　儒，以儒自有眞不在服也，公亦知儒服之所取乎，冠員冠以¶
　象天者，知天時；履方履以象地者，知地利。帶佩玦以解紛者，¶
　事至而斷。有其道者多懷玉而被褐，無其道者往往服之不¶
　衷也。公盍號於國曰，無儒道而有儒服者，殺無赦。而魯果無¶
　敢儒服者，獨有一丈夫子儒服而立公門，公問以國事，隨叩¶
　隨應，無不叩而無不應，卽千萬而不能窮。莊子曰，然則以魯¶
　國而儒者一人耳，餘皆僞儒也。可謂魯多儒乎，吾以是知千¶
　古以上，惟眞則能動人也。古有爵祿不入於心者，飯牛牛肥¶
<pb:CK-KZ_JY133_04p039b>¶
　而致秦穆公與之政，百里奚是也。古有死生不入於心者，以¶
　完廩浚井之餘而致陶唐氏之推位，虞舜是也。古有畫史未¶
　䑛筆和墨而動，宋元君嘆其爲眞畫，解衣槃裸是也。古有¶
　持其釣有釣而不釣者，常釣也，臧丈人是也。文王欲授之政，¶
　恐大臣父兄之弗安，欲置而棄之，又不忍百姓之無天，日之¶
　所思者，臧丈人也。故夜之所夢者，亦臧丈人也。於是旦而屬¶
　之大夫曰，昔者寡人夢見良人命曰，寓而政於臧丈人，庶幾¶
　民其有瘳乎？遂不卜而授之政，無變法無專令，三年而列士¶
　壞植散羣，足徵無偏無黨，上下之大同也。長官者不成德，足¶
　徵公爾忘私，視國事如家事也。螤斛不敢入於四境，足徵諸¶
<pb:CK-KZ_JY133_04p040a>¶
　侯信其不欺，視吾國如彼國也。文王於是尊之爲太師，問之¶
　曰，此政可以及天下乎？文王乃無心爲民之言，而臧丈人則¶
　疑其有利天下之心，遂不應而夜遁。顏回曰，文王其猶非至¶
　德耶？又何必以夢爲言也。仲尼曰，凡人見其偏，不見其全，斯¶
　可譏議。而文王，聖人也，慮無不周，巳盡之也。又何可論剌焉！¶
　彼直以順人情於斯須耳，而其深意固非末學之所能識也。¶
　列御㓂爲伯昬無人射，引弓滿鏑，肘平矢速，身如木偶，自謂¶
　得射之道矣。伯昬無人曰，射有巧有神，汝今是射之射巧也，¶
　汝得之矣，有不射之射，神也，汝猶未也。試與汝登高履危，虛¶
　實相半，若能射乎？御㓂伏地流汗，安敢射也。伯昬無人曰，夫¶
<pb:CK-KZ_JY133_04p040b>¶
　至人者無天於上，無地於下，橫無八極，故安危不入於心，而¶
　能爲不射之射。今汝猶以目而窺見上下四方，神氣不足，故¶
　安危皆得以入汝之中，而不免於殆矣。孫叔敖三爲令尹，而¶
　寵辱不驚，以致肩吾之問孫叔敖曰，吾非能過人也，獨聽來¶
　者之自來，不得而卻之，則得非我也。去者之自去，不得而止¶
　之，則失非我也。此其所以不喜不憂也。且忘貴賤，亦忘彼我，¶
　貴果在令尹耶？則不有我矣。貴果在我耶？則不有令尹矣。方¶
　將躊躇，凡物之去來，猶是也。方將四顧，凡人之得喪，猶是也。¶
　何暇知乎人貴人賤哉！仲尼聞之曰，古之眞人，忘言語，忘聲¶
　色，忘威武，忘帝王，視死生如旦暮也，况爵祿乎！若而人也，其¶
<pb:CK-KZ_JY133_04p041a>¶
　神可透山入淵，其氣可充天滿地，其養可處瑣尾而不挫，此¶
　特不失其先天之元神元氣耳，眞人以此道教人而神愈王。¶
　楚王與凡君坐，楚人謂凡有三亡徵。凡君曰，凡之亡也，有不¶
　與之俱亡者，不足以喪存。楚之存也，而有不存者不足以並¶
　存。由是觀之，凡之亡中有存，而楚之存中有亡。則謂凡未始¶
　亡，而楚未始存也，亦宜明乎？凡楚之存亡小，則齊得喪大，則¶
　亡死生視墮支體如委蛻也，非目擊而道存者，安可與語此¶
　理哉！¶
<pb:CK-KZ_JY133_04p041b>¶
¶	
<pb:CK-KZ_JY133_04p042a>¶
　
** 外篇知北遊第二十二¶
　
　　(通篇以無知，無爲，無修爲主，其斷言語，絶名相釋氏諸經多宗此意。)¶
知(知與無爲謂狂屈，皆假設之名也。)北遊於玄水(玄水乃產藥之川源，卽黃帝所遊赤水之北是也。)之¶
上，登隱弅(音紛)之邱而適遭無爲謂焉。(設爲無言之人名，以形容直超頓悟之旨。)知謂¶
無爲謂曰：予欲有問乎若，(汝也。)何思何慮則知道？何處何服(佩服也)¶
則安道？何從何道則得道？三問而無爲謂不答也，非不答，不知¶
答也。(此不答正所謂不言，若使知答，則是墮於疑網，落於言筌，起於知識，生於見解，而去道遠矣。)知不得問，¶
反於白水之南，登狐闋(音缺)之上，而睹狂屈焉。知以之言也(猶是言也)¶
問乎狂屈，狂屈曰：『唉！(音苔，應聲也。)予知之，將語若，(汝也。)中欲言而忘其¶
所欲言。』(雖未答而答念未忘。)知不得問，反於帝宮，見黃帝而問焉。黃帝曰：¶
<pb:CK-KZ_JY133_04p042b>¶
『無思無慮始知道，無處無服始安道，無從無道始得道。』(道之爲物，何名？¶
　何相？無有知者，無不知者。故不可以思慮。知無有安者，無不安者，故不可以服而安。無有得者，無不得者，故不可以從而¶
　得。)知問黃帝曰：『我與若(汝也。)知之，彼(指無爲謂。)與彼(指狂屈。)不知也，(以不¶
　答之故。)其孰是邪？』(三人者孰爲是耶？)黃帝曰：『彼無爲謂眞是也，(達摩西來，不立¶
　文字，直指人心，見性成佛，卽是此意。)狂屈似之；(以其有答之心，故僅得其似。)我(黃帝自指。)與汝(指知)¶
終不近也。(以其答言筌之障。)夫知者不言，言者不知，(出《道德經》。)故聖人行不¶
言之教。道不可致，德不可至。(致者，招之使來之謂，道無方體，何可致也？至者，自彼至此之義，德本¶
　在我，何從至也。)仁可爲也，義可虧也，禮相僞也。故曰：『失道而後德，失¶
德而後仁，失仁而後義，失義而後禮。禮者，道之華而亂之首也。』¶
　(德則無爲，而仁猶可爲也。義則分別太甚，虧之可也，禮則奸雄借之以文奸，所謂亂之始也。)故曰：『爲道者¶
<pb:CK-KZ_JY133_04p043a>¶
　　日損，損之又損之以至於無爲，(損者，削而去之之謂。先損其知，後損其不知。以至於¶
　無知無損而復無爲，則仁義禮樂孰非道耶。)無爲而無不爲也。』今已爲物也，(樸散爲器。)¶
欲復歸根，(反於道德。)不亦難乎！其易也，其惟大人乎！(惟大人者損之又損，反於道德。¶
　所以易也。)生也死之徒，死也生之始，孰知其紀！(生死之大綱道理人亦知之而其紀¶
　之細微處則不知也)人之生，氣之聚也；聚則爲生，散則爲死。若死生爲¶
徒，吾又何患！(生死相爲循環，而其所以生死者，造化爲之綱紀也，自非至人僅知大綱耳，安知生死細微之理哉！¶
　氣有聚散，則人有生死。而其所以聚散者，亦造化主之也。與死生爲徒者，卽是與人爲徒，未有人而能逃生死者也，吾又¶
　何必慮其有此患哉。)故萬物一也，是其所美者爲神奇，其所惡者爲臭¶
腐；臭腐復化爲神奇，神奇復化爲臭腐。(豈惟人有生死，萬物出機入機，亦與之爲一。萬¶
　物本無，無能生有，豈不神奇而可美。有者不恒有，俄而歸無，豈不臭腐而可惡，此特死生爲徒之變態耳。)故曰：『通¶
<pb:CK-KZ_JY133_04p043b>¶
天下一氣耳。』聖人故貴一。』(天地得此一氣以升降萬物，得此一氣聚散以生死，聖人得此一氣守而¶
　聚之，不使之散，故長生不死，豈不貴一哉！)知謂黃帝曰：『吾問無爲謂，無爲謂不應¶
我，非不我應，不知應我也。吾問狂屈，狂屈中欲告我而不我告，¶
非不我告，中欲告而忘之也。今子問乎若，若知之，奚故不近？』(又設¶
　爲知再問，所以翻起下文，不知爲是忘之爲，似不近爲，知之故也。)黃帝曰：『彼其眞是也，以其¶
不知也；此其似之也，以其忘之也；予與若終不近也，以其知之¶
也。』狂屈聞之，以黃帝爲知言。(無爲謂無言者，狂屈忘言者，黃帝有言者，所以有近不近之分。)天¶
地有大美而不言，四時有明法而不議，萬物有成理而不說。聖¶
人者，原天地之美而達萬物之理，是故至人無爲，大聖不作，觀¶
於天地之謂也。(天地無爲而無不爲，有大美也。四時進退有漸，而先後不紊，有明法也。萬物雖多而道無不在，¶
<pb:CK-KZ_JY133_04p044a>¶
　有成理也。凡人有大美則言之，法則議之，理則說之。而天地不然者，無爲而常自然也。聖人效法於天地，取象于四時。觀¶
　變于萬物，所謂觀也。)今彼神明至精，與彼百化，物已死生方圓，莫知其¶
根也，(死生萬變，方圓異象，莫有知其根者。)扁(音篇)然而萬物(無物之不有。)自古以固存。(無時¶
　之不然，所謂萬古此天地，萬古此造化，人物沖漠無朕，又何所容吾言說哉！)六合爲巨，未離其内；¶
秋毫爲小，待之成體。天下莫不沈浮，終身不故；陰陽四時運行，¶
各得其序。惽然若亡而存，油然不形而神，萬物畜而不知。此之¶
謂本根，可以觀於天矣。(大不過六合，而道包之六合不能離；小不過秋毫，道亦入之而始成體。物有浮¶
　沈而道無新故。有陰陽卽有四時，其運行有序，道運序之也。道無體，若亡而實存；道無迹，不形而實神萬物爲道所畜而¶
　忘其畜，安得而知之。誠哉道爲萬有之本根，而本根非從地出，其原皆出于天，人能觀天之道，則知歸根復命之理。可與¶
　天地合其德，與四時合其序矣。)齧缺問道乎被(音披)衣，被衣曰：『若正汝形，(無勞爾形)¶
<pb:CK-KZ_JY133_04p044b>¶
一汝視，(不見可欲)天和將至；(如是則專氣致柔，而元氣自復。)攝汝知，(無思無爲。)一汝度，(不益¶
　不損也。)神將來舍。(眞主人翁常存。)德將爲汝美，道將爲汝居，(德美則粹而同於初。¶
　道居則止而集乎虛。)汝曈焉如新生之犢而無求其故！』(新生之犢止知巳生之知覺運¶
　動，而不求未生之前之故舊爲何如？所以形容有道者無心之氣象。)言未卒，齧缺睡寐。被衣大¶
說，(音悅)行歌而去之，曰：『形若槁骸，心若死灰，眞其實知，(眞人實知此理。)不¶
以故自持。(温故而知新，不泥乎故舊也。)媒媒晦晦，無心而不可與謀。彼何人¶
哉！』(媒媒晦晦，卽良賈深藏若虛，至人盛德若愚之謂。無心而不可與謀者，不可以知知，不可以識識也。)舜問乎丞¶
　(前凝後丞以道佐人主者。)曰：『道可得而有乎？』(道之與我，異名同實。卽道卽我，何有差殊。如可得而有，是¶
　道與我爲二矣。舜之此問，將以道擅而有之身也。)曰：『汝身非汝有也，汝何得有夫道？』¶
舜曰：『吾身非吾有也，孰有之哉？』曰：『是天地之委形也。(委積聚也。人之一身，¶
<pb:CK-KZ_JY133_04p045a>¶
　乃地水火風四大積聚而成形，天地一氣耳，氣無形，氣聚則有形也。)生非汝有，是天地之委和¶
也；(二五之精妙合成，和而後始有生氣，故曰生亦非汝有。)性命非汝有；是天地之委順也；¶
　(性者生之理，命者生之氣，旣有生則性命自附麗焉，所謂不期其順而自委順也。然而主之者，天地也，非人也。)孫子¶
非汝有，是天地之委蛻也。(形形相禪，無有窮盡，如蟬蛻然。)故行不知所往，處不¶
知所持，食不知所味。天地之彊陽氣也，又胡可得而有耶。』(剛健之氣¶
　動而爲陽，天地以之生物者。人之行止飲食，皆此氣爲之，皆非我有也，又安得有乎道哉！)孔子問於老聃¶
曰：『今日晏間，(音閒)敢問至道？』老聃曰：『汝齊，(音齋)戒，疏瀹(音藥)而心(疏通不滯)¶
澡(音早)雪而精神，(洗滌舊染。)掊擊而知？(屏絶智識。)夫道，窅(音杳，深奧之義。)然難言哉！』¶
將爲汝言其崖略。夫昭昭生於㝠㝠，(無生有虛生實，故曰昭昭生於㝠㝠。)有倫生¶
於無形，(倫理也，有倫有象者，皆自無形中出。)精神生於道，(二五之精，太極之神，皆自無極道中來。)形¶
<pb:CK-KZ_JY133_04p045b>¶
本生於精，(形質之凝，由於陰陽之媾精。)而萬物以形相生，(知其生則知性之所由出，命之所由¶
　立矣。)故九竅者胎生，(『九』，陽數也。陽氣赫赫發乎地，故得九數者，胎生而地走。)八竅者卵生。¶
　(『八』，少陰也。陰氣肅肅出乎天，故得八數者卵生而天飛。)其來無迹，其往無崖，無門無房，¶
四達之皇皇也。(此道往來無蹤跡，出入無門戸四通，八達皇皇然而無一息之停止。)邀於此者，四¶
枝彊，(健也。)思慮恂(音荀)達，耳目聰明，其用心不勞，其應物無方。(人能邀得¶
　此道者，肢體强健，思慮通達，耳目聰明，心不勞，無爲也。應物無方，則無不爲矣。)天不得不高，地不得¶
不廣，日月不得不行，萬物不得不昌，此其道與！(音余，四句只是形容徹上徹下¶
　無非此道耳。)且夫博之不必知，(聞見之多，名理之障也。)辯之不必慧，(智慧之開大道¶
　之鑿也。)聖人以斷之矣。(斷其博以歸于約，斷其辨以還于默。)若夫益之而不加益，¶
損之而不加損者，聖人之所保也。(若人有知有慧，而不加益，無知無慧，而不加損者，其人必¶
<pb:CK-KZ_JY133_04p046a>¶
　爲聞道之人。乃聖人之所保舉也。)淵淵乎其若海，魏魏(音巍)乎其終則復始也，¶
　(大道如海之淵深而無損益，又如海之周旋而無終始。)運量萬物而不匱，則君子之道，¶
彼其外與！(音余，道運萬物而不窮，則君子此道顯然在外人之所可得而見者也。)萬物皆往資焉¶
而不匱，此其道與！(音余，萬物皆往資無形之君而不竭，則君子此道渾然皆在内，人之所不可得而見者也。)¶
中國有人(至人)焉，非陰非陽，(跳出陰陽之外。)處於天地之間，直且爲人，將¶
反於宗。自本(宗也)觀之，生者，喑(音蔭)醷(音意)物也。(喑醷，氣聚貌生者，氣之聚如人之有喑醷。¶
雖有夀夭，相去幾何？(同歸于散。)須臾之說也。奚足以爲堯桀之是非！¶
　(至人不受陰陽之陶鑄，形雖猶然人也，彼且反宗而遊於物之初，則得與冥冥合矣。彼視有生之人特氣之暫聚爾，卽有¶
　夀夭，皆須臾也。聖狂同盡，堯不必是，而桀不必非也。)果蓏有理，(木實日果草實日蓏音裸)人倫雖難，¶
所以相齒。(人道之大，雖難與果蓏比倫，然所以相齒之序則固無異。)聖人遭之而不違，過之¶
<pb:CK-KZ_JY133_04p046b>¶
而不守。(如父子之無所解，君臣之無所逃，盡其所當盡者，不違也。然過之而卽化。不苦節以爲貞，非過之而不守乎。)¶
調而應之，德也；(有心於調和善處是有以爲者德也)偶而應之，道也；(偶而應之，自然恰當，無心¶
　爲之者也，道也。)帝之所興，王之所起也。(帝以道而王以德，此道德之升降也。)人生天地¶
之間，若白駒之過郤，(隙同。)忽然而已。(白駒小馬也。非光影之謂。隙，空隙之處。以白駒而過空隙，¶
　何甚速也。)注然勃然，莫不出焉，(狀人瞬息而生之易。)油然漻然，(漻音流。)莫不入¶
焉。(狀人瞬息而死之易。)巳化而生，(出也)又化而死，(入也)生物哀之，人類悲之。解¶
其天弢，(音韜)墮(音隳)其天袠(音執，弢，弓囊也。袠，衣囊也。人有軀殼，如天以弢袠拘之去而之死卽解之墮之¶
　也。)紛乎宛乎，(解墮之貌。)魂魄將往，乃身從之，乃大歸乎！(魂魄去而軀殼不能¶
　留，人知死爲大歸，則死不必畏也。)不形之形，形之不形，(形，色身也，幻相也，假合者也。不形之形，眞¶
　身也，實相也，無假者也，所謂常住不滅者。)是人之所同知也，非將至之所務也，(非學¶
<pb:CK-KZ_JY133_04p047a>¶
　道而將至者之所從事也。)此眾人之所同論也(眾人之所能知能言皆非道大同也。)彼至則¶
不論，論則不至。(大凡可以言論者，道之粗也；不可以言論者，道之極至也。故道之所至，則不落言詮，而不論纔¶
　有，議論則涉影響，而道不必至。)明見無值，(兩物相遇曰值，見道明則與之爲一，故無值。)辯不若默。¶
道不可聞，聞不若塞。此之謂大得。(言者無言，聞以無聞，方爲深造自得之境。)東郭子¶
問於莊子曰：『所謂道，惡乎在。』莊子曰：『無所不在。』(夫道無不在，問道者每每求之¶
　於高遠，故莊子因其問而以愈下者答之。)東郭子曰：『期而後可。』(指定所在而名之。)莊子曰：¶
『在螻蟻。』曰：『何其下邪？』曰：『在稊稗。』曰：『何其愈下邪？』曰：『在瓦甓。』(音辟)曰：¶
『何其愈甚邪？』曰：『在屎溺。』(螻蟻未雨先出穴，知陰陽也；稊稗不種而自生爲五穀之賊喻人欲爲大道之¶
　賊也，知五穀之不可有稊稗，則知大道之不可有私欲矣。瓦甓從窑頭坯中來，已經水火煅煉過，體質干年不攺，喻學道¶
　者亦當水火旣濟也。屎溺非道也，而屎溺之竅則修道者之得力處，屎卽谷道，其穴在任督二脈中間，上通天谷，下達湧¶
<pb:CK-KZ_JY133_04p047b>¶
　泉，眞陽初生之時，一撞三關，直透頂門，非拘畜禁門之力與？吕祖云：『尋天握地見天光，種得金花果是强。』以此思之，則屎¶
　溺亦道矣。)東郭子不應。莊子曰：『夫子之問也，固不及質。(取正也。)正獲¶
　(司市之官名獲。)之問於監市(市魁今當行者。)履豨(音喜)也，(『豨』，大豕也。以足蹙其股，則知豕之肥瘠也。)¶
每下愈况，(履豨愈下，比况愈明也。)汝惟莫必，無乎逃物。(期必也謂不必指定道在何處，天下¶
　何物非道，何道非物，道器原不相離，豈有逃乎物，而謂之道乎？)至道若是，大言亦然。周徧咸¶
三者，異名同實，其指一也。(周、徧、咸三字，雖異其實一也，以爲言異理一之喻。)嘗相與遊¶
乎無何有之宫，同合而論，無所終窮乎！嘗相與無爲乎！淡而靜¶
乎！漠而淸乎！調而間(音閑)乎！(我以言言道，子以問問道，皆非也。必遊乎無何有之宫，合同而論無何有¶
　之道，方無終窮。庶乎相與於無爲乎！淡且靜乎！相與於漠而淸乎！調且間乎我無言子亦無問矣。)寥巳吾志，¶
　(『寥』，虛也。究竟至虛一之妙，則吾之志已矣。)無往焉而不知其所至，(吾志不逐物，則無所往焉而寂¶
<pb:CK-KZ_JY133_04p048a>¶
　然不知所至也。)去而來不知其所止，(卽去而來，而無貪着留止也。)吾已往來焉而¶
不知其所終；(吾已往來于斯道之中，而孰知其始終哉。)彷(音傍)徨(音皇)乎馮(音憑)閎，(音宏，惟徘徊于¶
　閒曠之野。)大知入焉而不知其所窮。(入于大道之中相忘于不知其終窮也。)物物者¶
　(道也。)與物無際，(道無在而無不在，故與物無邊際。)而物有際者，所謂物際者也；¶
　(有際則謂之物，故曰物有際者，斯謂物際，際猶言遇也。)不際之際，際之不際者也。(道則不際¶
　之際，然非離此物而別謂之道也，特際之不際者，皆實際語。)謂盈虛衰殺，彼爲盈虛非盈¶
虛，彼爲衰殺非衰殺，彼爲本未非本未，彼爲積散非積散也。』(『非』字¶
　作『無』字。盈與消對，虛與長對。有盈虛則有消長，無盈虛則無消長矣。衰與盛對，殺與隆對有衰殺則有隆盛，無衰殺則無¶
　隆盛矣。本爲始，末爲終，有本未則有終始；無木末則無終始矣。未得道時積聚其精神，旣得道時放無極光明，積散也。然¶
　有積散猶屬有爲，積散而非積散，則無爲矣。釋氏下一語便下一掃塵語，下一掃塵語便下一掃掃塵語本此，孰謂南華¶
<pb:CK-KZ_JY133_04p048b>¶
　爲玄伯而非禪門之所取宗哉！)妸(音阿)荷甘與神農同學於老龍吉。(懷道人也。)神農¶
隱几闔戶晝瞑，(音眠)妸荷甘日中奓(音賒，開也。)戸而入曰：『老龍死矣！』神¶
農隱几擁杖而起，嚗(音剝笑貌)然放杖而笑，曰：『天(推尊老龍)知予僻陋慢¶
訑，(音移)故棄予而死。已矣夫子無所發予之狂言而死矣夫！』(言無復以¶
　大言振我。)弇(音掩)堈弔聞之曰：『夫體道者，天下之君子所繫焉。今於¶
道，秋毫之端萬分未得處一焉，而猶知藏其狂言而死，又况夫¶
體道者乎！(藏者正是收視返聰，知而不言，所謂冥冥者。神農於道萬未處一，猶知藏其言，况體道而化者乎！)視¶
之無形，聽之無聲，於人之論者，謂之冥冥，所以論道，而非道也？』¶
　(體道者有見于此，是以收視返聽，若與人論道而謂之冥冥，直言筌耳，冥冥豈爲道耶？何也？冥冥，無也，知有之爲無，不若¶
　并無無之也。)於是泰淸問乎無窮曰：『子知道乎？』無窮曰：『吾不知。』又¶
<pb:CK-KZ_JY133_04p049a>¶
問乎無爲。無爲曰：『吾知道。』曰：『子之知道，亦有數乎？』曰：『有。』曰：『其數¶
若何？』無爲曰：『吾知道之可以貴，可以賤，可以約，可以散，此吾所¶
以知道之數也。』(無窮以不知答泰淸之問，是矣旣問無爲，問非所問也，爲失問，無爲舉道之數，以爲知道，不知¶
　道無名數，凡可舉者皆强名也。)泰淸以之言(猶是言)也問乎無始曰：『若是，則無¶
窮之弗知與無爲之知，孰是而孰非乎？』無始曰：『不知深矣，知之¶
淺矣；弗知内矣，知之外矣。』(道原不可以强而名，不知是得道而忘于道，亦忘于知，故曰深知之是見¶
　乎道而未能忘也。故日淺弗知是弗知道之底裏也。故日内矣知之，不過知道之散殊也。故日外矣。)於是泰淸¶
中而歎曰：『弗知乃知乎！知乃不知乎！孰知不知之知？』無始曰：『道¶
不可聞，聞而非也；道不可見，見而非也；道不可言，言而非也。(道屬¶
　無，聞見言皆屬有，故涉此三者皆非。)知形形者之不形乎！(形自形耳，形形者竟無物也。)道不¶
<pb:CK-KZ_JY133_04p049b>¶
當名。』無始曰：『有問道而應之者，不知道也。雖問道者，亦未聞道。¶
　(問之而答，我巳離道，彼之問者所問亦非道矣。)道無問，問無應。無問問之，是問窮也；¶
無應應之，是無内也。(道無可問，亦無可應，故問不過窮于外，而應則窮于内矣。)以無内待間¶
窮，若是者，外不觀乎宇宙，(卽有有也者，太極也。)内不知乎太初，(卽未始有有也，無極¶
　也。)是以不過乎崑崙，不遊乎太虛。(崑崙中天下而立其頂，到天之半神人之所居也，太¶
　虛又包天地之外。)光曜問乎無有曰：『夫子有乎？其無有乎？』光曜不得¶
問，而孰視其狀貌，窅然空然，終日視之而不見，聽之而不聞，搏¶
　(音博)之而不得也。光曜曰：『至矣！其孰能至此乎！予能有無矣，而¶
未能無無也；及爲無有矣，何從至此哉！』(吕吉甫曰，光曜者泰宇，發光而能照無有，則無¶
　照矣。此光曜所以不知其爲有爲無，問之而不得問也。窅然，空然。視聽搏之所不及，此所以爲無有也。惟其有無，所以爲¶
<pb:CK-KZ_JY133_04p050a>¶
　光曜不能無無也是以未能無有也，及我爲無之所有矣，何從至于窅然空然之境乎。)大馬(大司馬也。)之捶¶
　(音箠鍛也。)鉤(劍名)者，年八十矣，而不失毫芒。大馬曰：『子巧與？(音余)有道¶
與？』(音余)曰：『臣有守也。臣之年二十而好捶鉤，於物無視也，非鉤無¶
察也。是用之者，假不用者也以長得其用，而况乎無不用者乎！¶
物孰不資焉！(陸西星曰：『大司馬之屬有善捶鉤者，老而精絶，無毫芒之失，臣有守也。守卽所謂純氣之守，非鉤無¶
　察，用志不分，假不用者以爲用之，是以長得其用。蓋用者，技也，不用者，神也。神則無所不用，况小技乎！萬事萬物莫不資¶
　焉。』)冉求問於仲尼曰：『未有天地可知邪？』仲尼曰：『可。古猶今也。』¶
　(知古之猶今，則可，以已有天地之後而推未有天地之先也。)冉求失問而退，明日復見，曰：¶
『昔者吾問『未有天地可知乎？』夫子曰：『可。古猶今也。』昔日吾昭然，¶
今日吾昧然，敢問何謂也？』仲尼曰：『昔之昭然也，神者先受之；今¶
<pb:CK-KZ_JY133_04p050b>¶
之昧然也，且又爲不神者求邪！(求始虛心以問，虛則神生，先能領會添了見解，已不神矣，且又¶
　爲不神者求神。)無古無今，無始無終。未有子孫而有子孫，可乎？』冉求¶
未對。仲尼曰：『已矣，未應矣！』(冉求所問而欲知者，未有天地之前問先天也，不知有古今，有終始，有子¶
　孫，皆後天也。夫子所答者，無古今，無始終，無子孫，皆先天也。故冉求不解而未對，仲尼曰已矣，未應矣。猶云不必言說而¶
　道存矣，何也？未有天地乃五行不到處，父母未生前，止惟一無。此一無也，卽太易者未見氣也，旣無氣安有古今始終！又¶
　安有子孫！及至無名爲天地之始，乃有古今始終；有名爲萬物母，乃有子孫。人必參得後天透，乃可與證先天矣。¶
　陸西星曰：未有天地之先，在人則爲思慮未起，鬼神莫知之時。冉求以是爲問，蓋有難于言者。而夫子直曰可知，蓋今日¶
　之今卽往日之古，未有有今而無古者，有天地卽今也。未有天地卽古也，使其無古，則亦做今不出矣。而冉求未喻初問，¶
　覺有些領悟，爲虛明之宇，後生疑見，如虛中起雲，此箇不神最易遮障本體，而又爲求之，則障中起障，故夫子于古今始¶
　終子孫而歸之無，則遮障盡徹矣。)不以生生死，不以死死生。死生有待邪？皆¶
<pb:CK-KZ_JY133_04p051a>¶
有所一體。(本無死也，因生而死；本無生也，因死而生。死生各有一體，皆不相待也。一體猶一本也，一理也。造化之自¶
　然也。)有先天地生者物耶？物物者非物。物出不得先物也，猶其¶
有物也。(凡此生死變化皆屬後天復提起詰問有先天地生之物而後能物物也此物物不可以物名之旣名爲物便¶
　是有物不得爲在天地之先矣所以猶涉于物也)猶其有物也，無已。聖人之愛人也¶
終無已者，亦乃取於是者也。(所以不得先者有物，故也有物，則以物相物，終無窮已。聖人于性空¶
　之中添了愛緣，古今輾轉，相續不絶，此箇聖人還有意必固我亦大道之所不取。)顏淵問乎仲尼曰：¶
『回嘗聞諸夫子曰：『無有所將，無有所迎，』回敢問其遊。』(將迎則有心矣，敢問¶
　何以無將無迎而遊于無心之天。)仲尼曰：『古之人，外化而内不化，今之人，内¶
化而外不化。(外化者應感無迹也，内不化者不與物遷也。然必有箇不化者存，然後能化物，如人内有定守，不化¶
　也，而後外可輕富貴，齊死生，外化也。今之人内無眞宰，爲人欲所化外，爲習染所定。而不能一貴賤，忘生死，外不化也。)¶
<pb:CK-KZ_JY133_04p051b>¶
與物化者，一不化者也。安化安不化，安與之相靡，必與之莫多，¶
　(有等生死忘窮通之人，此與物俱化者也。而外或有所不化，吾以一而一不一不化者，亦化夫一者何物？卽金丹也。大道¶
　也，故無化無不化，其體至剛不與世而相靡者，此物其形至微，不與人而兢多者亦此物，乃物物而不物于物者也。)豨¶
韋氏之囿，黃帝之圃，有虞氏之宮，湯武之室。君子之人，若儒墨¶
者師，故以是非相󰅾(音齎，五味相奪，曰󰅾。)也，而况今之人乎！(囿圃宮室道益衰而遊之¶
　者益少，其居益狹矣。至於儒墨之師，皆不能盡内不化之道，故有是非之事也。)聖人處物不傷物。不¶
傷物者，物亦不能傷也。惟無所傷者，爲能與人相將迎。(聖人善處萬物，¶
　與之相忘于是非同異之辨，猶天之藏垢納汙，老氏之和光同塵也。此之謂不傷物。小則愛人人愛，敬人人敬；大則過化¶
　存神而物焉能傷之與？人相將迎，非有將迎也。乃人將而我不墮其將人迎，而我不墮其迎。所謂人將亦將，人迎亦迎，而¶
　我無將迎也。)山林與！(音余)皋壤與！(音余)使我欣欣然而樂與！(音余)樂未畢¶
<pb:CK-KZ_JY133_04p052a>¶
也，哀又繼之。哀樂之來，吾不能禦，其去弗能止。悲夫，世人眞爲¶
物逆旅耳！(世人爲外境所役，故哀樂得以入其舍，遊山林皋壤之間。始必怡然而樂，樂極生哀，循環之理也。其來莫¶
　禦，其去莫止，哀樂全不自由，直以吾身爲物之旅舍耳。物常在而吾身不常矣。)夫知遇而不知所不¶
遇，知能能而不能所不能。無知無能者，固人之所不免也。(陸西星曰¶
　今人但知今日之遇而不知他日之不遇但知今日之能遊能樂而不知他日之不能夫是無知無能者固人之所不免¶
　也)夫務免乎人之所不免者，豈不亦悲哉！至言去言，至爲去¶
爲。齊知之所知，則淺矣。』(不能知而免以爲知，不能然而免以爲能。庸可得乎！爲計日拙，爲心日勞，又自¶
　悲巳。所以至言不落于筌蹄，至爲不牽于世故。順其自化，聽其自然，必欲齊其知之所知，而不能養其所不知，則其知亦¶
　淺矣。¶
　復圭子曰：此章發明無名，『天地之始』一句。及『知者不言，言者¶
<pb:CK-KZ_JY133_04p052b>¶
　不知。』二句。知者，有知之人也，而無爲謂則不言之人也。知問¶
　于無爲謂曰，天地間一道也，以何思何慮而知之？何處何服¶
　而安之？何從何道而得之？而無爲不答者，不知答也。又問于¶
　狂屈，狂屈欲言而忘言，答之念未忘也。問於黃帝，黃帝曰，道¶
　之爲物，無知無不知，不可以思慮知；無安無不安，不可以處¶
　服安；無得無不得，不可以從道得。不然何以知者，不言而言¶
　者，不知也。故聖人行不言之教，知道無，方體不可以人力致。¶
　德本在我，未嘗從外至，道德仁義禮遞失而遞降也。至於禮¶
　之名興，樸散爲華，天下始得以僞亂眞矣。故爲道者日損，損¶
　其知又損其不知，以至於無知，斯無爲而無不爲也。待樸散¶
<pb:CK-KZ_JY133_04p053a>¶
　爲器之後，欲復歸根，不亦難乎！惟大人與天爲徒，無生無死。¶
　若凡人則方生方死，方死方生，聽其氣之聚散，以生死特與¶
　人爲徒耳，豈惟人爲然。萬物之出機入機，亦與之爲一也。生¶
　則神奇，死則臭腐。俄而今者之臭腐化爲來者之神奇，俄而¶
　來者之神奇復化爲後日之臭腐。物異而氣不異，故曰通天¶
　下一氣耳。凡人得此一氣，聽其自聚自散，故有生死；聖人得¶
　此一氣，聚之而不使散，故貴一耳。非黃帝不能達。不知者之¶
　合道，忘言者之近道，而有問有答者之離道，故狂屈聞之以¶
　黃帝爲知，言天地忘美，四時忘功，萬物忘成。聖人通天地四¶
　時萬物於一身，無爲也，無作也，而實無不爲也，無不作也。天¶
<pb:CK-KZ_JY133_04p053b>¶
　下有神明，斯有百化。有至精者，而後有死生方圓之粗者，無¶
　物不有，無時不然。六合不爲巨，無大不包；秋毫不爲小，無細¶
　不入。天下有浮沉，四時有運行，似亡也。而實存；似形也而實¶
　神。莫之爲而爲，乃大道之本根也。齧缺問道於被衣，被衣曰，¶
　汝形不欲勞，視不欲妄，而天和自至；知不欲起，度不欲亂，而¶
　神自來。舍德將讓汝，美道將讓汝，居祇覺今是而昔非，何必¶
　復求其故哉！齧缺睡寐巳遊于忘言之天矣。被衣大悅而去，¶
　曰齧缺形若槁骸，而心若死灰，似無知也。然非實知此理者，¶
　安能與日並新，與月同晦。無心而行，天行也。而不可以人謀¶
　參之，彼何人者耶？舜問乎丞曰，道可得而有乎？丞曰，汝身非¶
<pb:CK-KZ_JY133_04p054a>¶
　汝有，安得有？夫道獨不知有身則有生，有生則有性命，有性¶
　命則有子孫。天地大父母也，身非汝有，乃地水火風四大假¶
　合而成，天地之委形也。生非汝有，乃二五之精妙合成和而¶
　後有此生，天地之委和也。性命非汝有，乃造化以理着之爲¶
　性，以氣凝之爲命，兩相附而後成，是天地之委順也。孫子非¶
　汝有，乃薪火之傳，不知其盡，是天地之委蛻也。卽人之行止¶
　飲食，亦天地之彊陽運動，人不得而有之，安得有夫道耶？孔¶
　子問道於老聃，老聃曰，汝齋戒，非祭祀之齋，乃心齋也。先須¶
　疏瀹而心不留一物也，澡雪而精神不染一塵也，掊擊而知¶
　不着一識也，方可與言其崖略。夫道徹隱徹顯，昭昭顯也，冥¶
<pb:CK-KZ_JY133_04p054b>¶
　冥隱也。天下未有顯而不根於隱者，道徹内徹外，有倫外也，¶
　無形内也，天下未有外而不從内出者。充滿宇宙悉精神也，¶
　精神藏則無形無象，而道爲太始，精神露則有名有物，而形¶
　爲精子。九，陽數也。眞陽起于地，故有九竅者胎生，而地走八，¶
　陰數也。眞陰降于天，故有八竅者卵生。而天飛此道，往來無¶
　形迹，出入無門戸，四通八達而不止息。至人得之形王而神¶
　靈，無爲也而無不爲也。造化得之天地常高廣，日月萬物常¶
　行昌，故與其用知慧而爲聖人之所斷，毋甯黜知慧而爲聖¶
　人之所保也。其廓無涯，其運無端。萬物資始資生焉而不窮¶
　不有，至人非陰非陽，而跳出陰陽之外，安能遊無物之初乎？¶
<pb:CK-KZ_JY133_04p055a>¶
　惟反於宗，乃可以齊夭夀，一聖狂。遭之而不違者，不如過之¶
　而不守。有心於調停之德，不如無心偶應之道。此帝王之別¶
　也。人生天地間，光陰如白駒之過隙，俄而出于機，俄而入于¶
　機。俄而死者生，俄而生者死。物方哀其化，吾謂天爲之解其¶
　𡸅。人方悲其死，吾謂天爲之墮其[失/(衣-亠)]魂魄。旣往而身亦同歸，¶
　孰知有身形也。有不形之形，與身俱來，不與身俱去。學可得¶
　而務，論不可得而至。故以目遇不以口說，以耳聞不如以心¶
　聞。聞無所聞，而得無所得，此之謂大得。東郭子必欲問道之¶
　所在，則螻蟻道也，知陰陽也；稊稗道也，不以僞亂眞也；瓦甓¶
　道也，從水火煅煉來也；屎溺道也，從此竅可化爲神奇也。道¶
<pb:CK-KZ_JY133_04p055b>¶
　雖不着物亦不離物，第求道於有，不若求道於無，故相與於¶
　無爲者，淡且靜也，漠且淸也，調且閒也。往來無迹，始終無端，¶
　道其物物乎？物有際也，而道無際，際以有盈虛、衰殺、本末、積¶
　散，而不際之際則無盈虛、衰殺、本末、積散。阿荷甘與神農同¶
　學於老龍吉，而老龍吉之死以無言傳無言之教也。神農得¶
　之矣，弇堈弔之曰，道無形聲，視之聽之，非道也。謂之冥冥，亦¶
　非道也。以道不啻無而實無無也。然則無窮之不知合無言¶
　之教，而無爲欲知道以數於貴賤約散之間，是乎？非乎？無始¶
　曰，不知，深矣，知之，淺矣。何也？知則露而無藴，故爲淺；不知則¶
　蓄而不發，故爲深。弗知内矣，知之外矣。何也？知之僅得其象，¶
<pb:CK-KZ_JY133_04p056a>¶
　故爲外；弗知獨含其神，故爲内。然則道豈惟不可聞見，亦不¶
　可言？故强問道者，不過窮于外。而强應之者，則窮于内矣，故¶
　惟見徹宇宙者，然後能神遊乎太初，下視崑崙，與太虛爲體。¶
　我且包乎天地之外矣。光曜問乎無有曰，夫子有乎？無乎？光¶
　曜視之無可視，聽之無可聽，搏之無可搏。曰，夫子其至矣乎！¶
　我能有無矣，而未能無無及爲無所有，何從而至窅然空然¶
　之境哉？吾觀大司馬之捶鈎者，且以有用而假不用之神，况¶
　乎無不用者，未有無所假而能資萬物者也。冉求欲求知於¶
　未有天地之先始，猶以虛心而神存，旣着一識神，反爲識障，¶
　甯知未有天地無古今，又安有終始，無祖父又安有子孫，總¶
<pb:CK-KZ_JY133_04p056b>¶
　之皆無也。知無則知有矣，無能生有，天地間本無死也，因生¶
　而死；本無生也，因死而生。知死生之無待，則知死生之之體¶
　矣。有先天地生之物，物而後有後天地生之物，物之相物也¶
　無已，而聖人教之以人倫，其添愛緣也亦無已。顏回欲以無¶
　將無迎而遊於無心之天，仲尼曰，古之人知外與時俱新，無¶
　不變也，無不化也。而内有不變不化之持操，今之人中移于¶
　窮通，内化也，而外非逃貧賤，則趨富貴矣，外不化也。故必以¶
　我之與物俱化者而後可一其所不化。化不知也，不化亦不¶
　知也。吾無委靡而退，亦不求多而進，此之謂遊於無將無迎¶
　之天。豨韋氏至黃帝囿，改而爲圃矣，有虞氏至湯武宫，改而¶
<pb:CK-KZ_JY133_04p057a>¶
　爲室矣。道益衰而遊之者益少。君子之與儒墨，各是其所是，¶
　而非眞所非，况於今之人乎！有是非則有相傷，惟聖人不傷¶
　物而物亦不能傷。人將亦將，人迎亦迎，所謂不墮其將迎而¶
　我無將迎也。吾獨嗟世人以身爲萬物之逆，旅山林皋壤能¶
　使之欣然樂，而外感亦能使之悲哀。樂之來不能禦，去弗能¶
　止，知有其遇而不知有不遇，知有知能而不知有無知無能。¶
　此人生之所不免也，而欲免以爲能遊能禦，豈不悲哉！故至¶
　言無言，至爲無爲，大知無知，不能養其所不知。而欲以小知¶
　齊大知，大失無爲，謂不答知問之意矣。¶
<pb:CK-KZ_JY133_04p057b>¶
¶	
<pb:CK-KZ_JY133_04p058a>¶
　
** 雜篇庚桑楚第二十三¶
　
　　(夫道不欲多，多則雜，故名曰雜。篇首言至人託之高深乃能自全，次言至人内揵外揵之兩忘。如冰解而凍釋，能知¶
　　未始有物，斯爲知之至，而移是不足言矣。故必忘人而後可以爲天，人怒出於不怒，爲出於無爲，而後爲聖人之道)¶
老聃之役(執弟子之役。)有庚桑楚者，偏(獨也。)得老聃之道，以北居畏壘¶
　(畏纍山名。)之山，其臣之畫然知者去之，其妾之絜然仁者遠之；(左右¶
　之事楚者，以經畫爲知，以慈柔爲度，皆去之遠之，卽絶仁棄知之意也。)擁腫之與居，(醜陋貌。)鞅掌¶
之爲使。(鄙樸不修容儀。)居三年，畏壘大穰。(畏壘，《禹貢》之羽山也，其民化楚之道無所事知，而致力于¶
　衣食，所以大穰。)畏壘之民相與言曰：『庚桑子之始來，吾灑然異之。(楚之¶
　氣象不凡，故怪異之。)今吾日言之而不足，𡻕計之而有餘。(無旦夕之利却有久遠之¶
　謀。)庶幾其聖人乎！子胡不相與尸而祝之，社而稷之乎？』(敬之如神，¶
<pb:CK-KZ_JY133_04p058b>¶
　明欲尊楚以爲君也。)庚桑子聞之南面而不釋然。(介懷而不樂也)弟子異之。(怪之¶
　也)庚桑子曰：『弟子何異於予？夫春氣發而百草生，正得秋而¶
萬寶成。夫春與秋，豈無得而然哉？大道已行矣！(楚之所以不釋然者，以天道自¶
　任也。夫春生秋成，天地有大美而不居其功，不過行其大道之所當行而已矣。)吾聞至人，(與道爲體者。)尸¶
居環堵(周園小墻也。)之室，而百姓猖狂不知所如往。(至人情虛無爲，在環堵之内而¶
　百姓任天而行，不知所往，乃所以爲道也。)今以畏壘之細民而竊竊焉欲爼豆予¶
于賢人之間，我其杓(音的)之人邪！(音耶)吾是以不釋於老聃之言。』(爼豆¶
　字自尸祝上生來，今畏壘之民相與尸祝社稷由我之戔戔，有以自見而愧于至人多矣。老聃之道絶仁棄知而不尙賢，¶
　我安能釋然予其言。)弟子曰：『不然。夫尋(八尺。)常(倍尋。)之溝，巨魚無所還(音旋)其¶
體，而鯢(音倪)鰌(音秋)爲之制；步(六尺)仞(七尺)之邱，陵巨獸無所隱其軀，而¶
<pb:CK-KZ_JY133_04p059a>¶
㜸(音業)狐爲之祥。(妖㜸之狐以小邱爲善，喻地無小大皆有所尊也。)且夫尊賢授能，先善¶
與利，自古堯舜以然，而况畏壘之民乎！夫子亦聽矣！(堯舜大聖尚不能以¶
　一人治天下，而必假于賢能，况畏壘乎！夫子亦聽其尸視可也。而奚以不釋然哉！)庚桑子曰：『小子來！¶
夫函(音含)車之獸，介(音戒，獨行也。)而離山，則不免於罔之患；吞舟之¶
魚，碭(音蕩)而失水，則蟻能苦之，故鳥獸不厭高，魚鼈不厭深。夫全¶
其形生之人，藏其身也，不厭深𦕈而已矣。(深居𥳑出，自托于高深者，物之所以自全。¶
　况全形之人而反不逮此乎！喻名見于世，必害其身也。)且夫二子者，又何足以稱揚哉！¶
　(二子指堯舜。)是其於辯也，將妄鑿垣墻而殖蓬蒿也。(鑿垣墻是雕墻也，則渾朴¶
　傷，植蓬蒿則生類亂，堯舜之遠於道也若此。)𥳑髮而櫛，(音節)數米而炊，(喻其所爲者鄙細而非大¶
　道。)竊竊乎又何足以濟世哉！(一句道了，下却解此理不經而語甚奇。)舉賢則民¶
<pb:CK-KZ_JY133_04p059b>¶
相軋，(音乙，皆以賢相尙。)任知則民相盜。(皆以知相欺相奪。)之數物者，不足以厚¶
民。民之於利甚勤，(揣盡末世好利之民情，下二句皆好利之流弊。)子有殺父，臣有殺君，¶
　(知有利不知有君父爲人君者何樂以利而爲民倡也)正晝爲盜，日中穴阫。(音裴，墻也。)吾語¶
女，大亂之本，必生於堯舜之間，其末存乎千世之後。其必有人¶
與人相食者也！』(莊老尊無爲賤有爲。舉賢任知末免有生利之萌芽，故大亂之本兆于堯舜之時，特隱而未見¶
　耳。後世奸臣賊子民蠧盡不出莊老之先，見何過激之有哉。)南榮趎(音疇，庚桑弟子。)蹵然正坐曰：¶
『若趎之年者已長矣，將惡乎托業以及此言邪？』(德過堯舜而不爲，其無迹也至¶
　矣，我將何所托業而及無爲之治耶？)庚桑子曰：『金汝形，抱汝生，無使女(音汝)思慮¶
營營。若此三年，則可以及此言也。』(體其受而不虧，守其性而不離，去其知識而不鑿，積久而¶
　純，乃幾於道。)南榮趎曰：『目之與形，吾不知其異(人已。)也，而盲者不能¶
<pb:CK-KZ_JY133_04p060a>¶
自見；耳之與形，吾不知其異也，而聾者不能自聞；心之與形，吾¶
不知其異也，而狂者不能自得。形之與形(今吾之形與人之形。)亦辟(近也。)矣，¶
而物或間之邪，欲相求而不能相得？(形相近也，爲物欲所間，則心相遠矣，此其以心求心，¶
　而不能相得也。趎其有愧于踐形之學也乎！)今謂趎曰：『全汝形，抱汝生，勿使汝思¶
慮營營。』趎勉聞道達耳矣！(僅達于耳而未能渾化。)庚桑子曰：『辭盡矣。』曰奔¶
蜂(小蜂。)不能化藿蠋，(豆中靑虫。)越雞不能伏鵠卵，魯雞固能矣。(越雞小而魯雞¶
　大鵠亦鳥之大者。)雞之與雞，其德非不同也，有能與不能者，(喻小不可以化¶
　大)其才固有巨小也。今吾才小，不足以化子。(奔蜂越雞喻巳之才力尙小，不¶
　足以默化之也。)子胡不南見老子！』南榮趎嬴糧，七日七夜至老子之¶
所。老子曰：『子自楚之所來乎？』南榮趎曰『唯。』老子曰：『子何與人偕¶
<pb:CK-KZ_JY133_04p060b>¶
來之眾也？』(道本一致。趎心懷三言而來，紛亂之幾，形于眉睫。故謂其偕來之眾，正釋氏所謂汝胷中正閙也。)南¶
榮趎懼(音遽)然顧其後。(不悟所謂偕來之意。)老子曰：『子不知吾所謂乎？』南榮¶
趎俯而慙，仰而歎曰：『今者吾忘吾答，因失吾問。』(忘答失問，乃迷覺之一大幾刮，¶
　人不小迷，不能得大覺。)老子曰：『何謂也？』南榮趎曰：『不知乎？人謂我愚。知¶
乎？反愁我軀。不仁則害人，仁則反愁我身；不義則傷彼，義則反¶
愁我巳。(老子之道，絶聖棄知，絶仁棄義，趎欲爲其道，故首舉三者以問。)我安逃此而可？此三言¶
者，趎之所患也，(絶之不可不絶，不可將安所逃。)願因楚而問之。』老子曰向吾見¶
若眉睫(音接，目上毛也。)之間，(神人觀人之眉目，便知其心。)吾因以得女矣，(得其情也。)今女¶
　(音汝)又言而信之。(聞其言而益信眉睫之所得爲不爽。)若規規然(失神貌。)若喪父母，¶
　(失所天。)揭竿而求諸海也。(言以短小之物，而測深大之域。)汝亡人哉，(喪亡性情之人。)惘¶
<pb:CK-KZ_JY133_04p061a>¶
惘乎！(心無所歸之貌。)女欲反女情性而無由入，可憐哉！(欲見自然之道，而不可得正，所¶
　謂貧人不知袖裏有牟尼珠也眞可憐憨哉！)南榮趎請入就舍，(假館而卒業。)召其所好，¶
　(求其所是。)去其所惡，(離其所非。)十日自愁，(好惡交戰于中而不能决，非人制我，乃我之自困而自愁¶
　也。)復見老子。老子曰：『汝自灑濯，孰哉(言子洒濯身心，功夫還熟也未。)鬱鬱乎！¶
然而其中津津乎猶有惡也。(功夫純熟者愁無可愁，安得有鬱，又安得有好惡。今汝鬱鬱而自愁，¶
　津津而自好，且猶有惡也。細宻功夫尙有未到，此南榮趎之所以欲速而不逮也。)夫外韄(音獲，事障。)者不¶
可繁而捉，(持也)將内揵，(音蹇，韄者以皮束物，制縛之意，建者門牡關閉之意，制其外者繁多而不可把捉，則¶
　將拒閉之於内。)内韄(埋障。)者不可繆(綢繆也。)而捉，(束縛也)將外揵。(制其内者謬亂而不¶
　可把捉則將拒閉之于外内外韄者其病若此耳目外也心術内也夫全形抱生者内忘其心術外遺其耳目若乃聲色¶
　韄于外則心術必塞于内今外亂而思治内無定見也欲惡韄于内則耳目必喪于外今内亂而思治外無定守也)外¶
<pb:CK-KZ_JY133_04p061b>¶
内韄者，道德不能持，而况放道而行者乎！』(方制于内又束于外，内外交韄，則雖道德¶
　有諸身者，尙不能以自持，况遵道而行者乎！)南榮趎曰：『里人有病，里人問之，病者¶
能言其病然，其病病者，猶未病也。(能知以病爲病者，其病未甚也。)若趎之聞大¶
道，譬猶飲藥以加病也，(此病自十日自愁上得來，喻巳欲聞大道而不自知，受病之處雖有所聞，愈自¶
　惑矣。)趎願聞衞生之經而已矣。』(此正佛經所謂願樂小法者不知衞生之經，非道德不能也。)¶
老子曰：『衞生之經，能抱一乎？能勿失乎？(卽《道德經》『載魂魄抱一，能不離也。』)能無¶
卜筮而知吉凶乎？(卽不出戶知天下，不窺牖知天道也。)能止乎能已乎(知止知足也。)能¶
舍諸人而求諸已乎？(急于自治而不暇及人也。)能翛(音蕭)然乎？(無所累也)能侗然乎？¶
　(無所知也。)能兒子乎？(專氣致柔如嬰兒也。)兒子終日嗥，(音號，長哭也。)而嗌(音益，咽也。)不¶
嗄(音夏聲啞也)和之至也；終日握。(卷手。)而手不掜，(音藝，手屈而不伸也。)共其德也；¶
<pb:CK-KZ_JY133_04p062a>¶
　(言人之手久握而不伸，則伸時必有窒礙。小兒則不然，自然之性箇箇如此，德之共也。)終日視而目不¶
瞚，(音瞬)偏不在外也。(目動日瞬，精有所移，日偏小兒視而無視，不知有外物也。知有外物則偏矣。)行不¶
知所之，居不知所爲，(言無心也。)與物委(音威)蛇，(音移)而同其波。(波順而無忤也。)是¶
衞生之經巳。』(道德之厚比于赤子則衞生之經孰有外于此哉)南榮趎曰：『然則是至人¶
之德巳乎？』曰：『非也。是乃所謂冰解凍釋者，(至人之德無能所去執着如上數箇能字¶
　便有能所與執着矣。人心湛然如水，非有非無，及爲物欲所蔽，結如水凍而成冰，聞道悟理則解且釋矣。)夫至人¶
者，(與人同。)相與交食乎地(人食亦食)而交樂(音洛)乎天，(人樂亦樂與人異)不以人¶
物利害相攖，不相與爲怪，(不立詭異)不相與爲謀，不相與爲事，(以有爲爲¶
　應跡以無事爲自然)翛然而往，侗然而來。(往來自適)是謂衞生之經已。』曰：『然¶
則是至乎？』曰：『未也。吾固告汝曰，能兒子乎？兒子動不知所爲，行¶
<pb:CK-KZ_JY133_04p062b>¶
不知所之，身若槁木之枝而心若死灰。若是者，禍亦不至，福亦¶
不來，禍福無有，惡有人災也。』(禍福生于失得，人災由于愛惡，今槁木死灰，無情之至，則愛惡失得¶
　無自而來。卽佛乘之所謂二乘，做死心工夫者，尙有捉摸，亦趎之身分所易及者，是汝衞生之常道。)宇泰定者，¶
發乎天光。(宇心宇也卽天君也定則生慧誠精故然也)發乎天光者，人見其人，(天光旣發，¶
　人雖見其爲人而已，自同于天，所謂人貌而行天也。)人有修者，乃今有恒；(人有修此泰定而至于天¶
　者則可久。)有恆者，人舍之，天助之。(舍，止也，歸也。不離人羣，獨成其天。)人之所舍，謂¶
之天民；(天民以其非人所得而民，言非常人也。)天之所助，謂之天子。(天子以其繼天而出，愛之¶
　如子也。)學者，學其所不能學也；行者行其所不能行也；辯者，辯¶
乎其所不能辯也。知止乎其所不能知，至矣；(凡物之可以知知者則可學，可行，可¶
　辯，而道不可以知知，故學不能學，行不能行，辯不能辯，精而至于人所不能知，則天也。吾人當以所知養所不知，故止其¶
<pb:CK-KZ_JY133_04p063a>¶
　所不能知至矣。)若有不卽是者，天鈞敗之。(卽，就也。天鈞，卽鴻鈞也。不卽是則拂造化之理而逆¶
　天矣，天鈞必敗而棄之。)備物以將形，藏不虞以生心，敬中以達彼，(將之爲言¶
　奉也。言人備物以奉其身，思患豫防常恐有不測之事，而又存諸中者敬應于彼者通所謂敬以直内，義以方外也。)若¶
是而萬(眾也)惡至者，皆天也，而非人也，(非人之自致。)不足以滑(音骨)成，不¶
可内(音納)於靈臺。(惡有自人召者，未免爲德之累。君子當反之於心，今眾惡交至，天而非人，何足以滑吾之盛德，¶
　而以之入其心哉！靈臺心也。)靈臺者有持，而不知其所持，而不可持者也。¶
　(有持猶言有主，而不知其所持則主而忘乎其爲主矣。畢竟人心無主則虛，主而不可持之以爲主也。)不見其¶
誠；已而發，每發而不當，業入而不舍，(舍作捨。)每更爲失(君子修辭立誠，然後¶
　言而有中。今也不見其誠已，而發，但見每發而不當于事理之情，實則亦妄發而已。使舍舊而圖新，猶之可也。今也業巳¶
　誤入，不能舍舊從新，又轉更轉失，所謂過而不改是謂過矣。)爲不善乎顯明之中者，人得¶
<pb:CK-KZ_JY133_04p063b>¶
而誅之；爲不善乎幽間(音閒)之中者，鬼得而誅之。明乎人，明乎鬼¶
者，然後能獨行。(明有人誅，幽有鬼責，其能逃乎！則惟愼獨而巳，學與吾儒戒斯同。)劵内者行乎¶
無名，劵外者志乎期費。(劵内外卽老子所謂左右契也。藏劵于内者務實而不務名，行劵于外者志存¶
　乎務外而期于廣求。)行乎無名者唯庸有光，志乎期費者唯賈(音古)人也。¶
　(劵内不求名而名自至，惟庸有光所謂實大盛宏也。若劵外則志于求人之費而巳，期費則賈人之事也，盜誇之徒也。)¶
人見其跂，(音其)猶之魁然。與物窮者，物入焉；與物且者，其身之不¶
能容，焉能容人不能容人者無親，無親者盡人。(跂高，而自立之貌。人見外之富¶
　貴過人，則以爲魁然可尊，而不知良賈深藏若虛，盛德容貌若愚，不識不知是之謂與物窮者。然虛則能容，故物莫不入¶
　焉，萬物皆備於我矣。若役役于物者，苟且求得至于喪身而不悔，則身且不能容，安能容人哉！夫無容人之量者，人將離¶
　之，故無親。無親則與物暌絶而盡，人之類不能與之爲徒矣。)兵莫憯於志，鏌(音莫)鋣(音耶)爲下，¶
<pb:CK-KZ_JY133_04p064a>¶
　(心之所之謂之志，一念不謹則貽莫大之禍，所謂情欲之攻慘干戈㦸是也。)冦莫大於陰陽無所¶
逃於天地之間。非陰陽賊之，心則使之也。(冦，大賊也。猶或可逃袵席之上，飲食之間。¶
　乃生殺之機，一或失節，卽善趨避者不能逃陰陽之冦于天地之間。非陰陽之賊我也，乃吾心失養，琢喪其精神始也。水¶
　火未濟而不能旣濟究也日剝日消陽氣剝盡而爲純陰則死矣，是自冦自賊也。)道通。其分也，其成¶
也毁也。所惡乎分者，其分也以備；所以惡乎備者，其有以備。(道本¶
　大通，無分無成，無毁無備而無不備，何言乎通也？猶百川之通海，山澤之通氣，道通之也。通乃無所不到之謂。待分則有¶
　徧有不徧矣，通乃其起無首之謂，見成則有完有未完矣。通乃其卒無尾之謂，如毁則限于數，而不能超乎數矣。大凡力¶
　量有不能到之處者，不得不分力以備之，待備而後精神貫焉。設備稍有不周，則偏枯矣。故君子惡分者，惡備也，非惡備¶
　也，惡其精神必待撿點而後周也。若大道則自然貫通也，旣無分，安有成㓂乎！又安見其備不備乎！)故出而不¶
反，見其鬼；(人稟陰陽之氣以生。是出也，有先天眞陽之氣一兩，每一𡻕長一兩，至十五年長十五兩，合成一斤。眞陽¶
<pb:CK-KZ_JY133_04p064b>¶
　之氣所謂純陽也，及至情竇開而眞陽耗于袵席之上矣。故奇男子不惜貲財訪仙師尋侶伴，求一接命之術，以反純陽¶
　而出陽神。不知道者其眞陽知出而不知反，則淪于鬼趣矣。故所見莫非鬼也。)出而得，是謂得死。滅¶
而有實，鬼之一也。(知道者旣出于人世而得，是反還元陽之道。則死而不死謂之得死，凡物有生輒有滅，惟¶
　得道者生無其生，而滅無其滅。無其滅歸于虛，苟滅而實歸于滅，則人與鬼一矣。)以有形者象無形¶
者而定矣。(凡人只見有形之成毁，而不見所以成毁者，非有形也。故此心營營而不定，如能煉精還氣，煉氣還神，煉¶
　神還虛，是以有形象無形也，必定能逃乎陰陽之外矣。)出無本，入無竅。(出乃道之顯。諸仁萬物之出有¶
　本，而道無本也。入乃道之藏，諸用萬物之入有竅而道無竅也。)有實而無乎處，有長而無乎¶
本剽，(剽與標同。道本虛也，虛能生實，不可以方所求無處也。長于上古而不老，無本也。遠傳來世而不窮，無剽也。)有¶
所出而無竅者有實。(有出而無竅，則人疑于虛而不知虛而不屈，動而愈出，則又實矣。)有實而¶
無乎處者，宇也。有長而無本剽者，宙也。(上下四方曰『宇』。果有處所乎？往古來今日宙，果¶
<pb:CK-KZ_JY133_04p065a>¶
　有終始乎？)有乎生，有乎死，有乎出，有乎入，入出而無見其形，是謂¶
天門。(生死出入皆實有也，而無形象之可見，旣云有矣。則必有生死出入之門，所謂天門卽眾妙之門也。)天門者，¶
無有也，萬物出乎無有。有不能以有爲有，必出乎無有，而無有¶
一無有。聖人藏乎是。(有不能爲有，必出于無。有所謂天下之物生于有，有生于無，有所謂無有，則非無有¶
　而無有，一皆無之，乃所謂無有也。聖人有見乎此，人法雙忘。能所俱遺，其藏神于是也。而萬有之根基立，又何有陰陽之¶
　患哉！)古之人，其知有所至矣。惡(音烏)乎至？以爲未始有物者，至矣，¶
盡矣，弗可以加矣。(未始有物。卽太易者未見氣也，安得有物乎？語至于無物，更無有出其上者，弗可以加矣。)¶
其次以爲有物矣，將以生爲喪也，以死爲反也，是以分已。(次焉者有¶
　物。卽太始有形之始也，有形則有生死出。亡在外曰喪，歸根復命曰反。)其次曰始無有，旣而有¶
生，生俄而死；以無爲首，以生爲體，以死爲尻，(音翹，尾也，喻物之，終也。)孰知¶
<pb:CK-KZ_JY133_04p065b>¶
有無死生之一守者，吾與之爲友。(又其次曰有，生則有我矣，雖知有我，能以有無死生爲一¶
　而守之，知其分而又知其不分者也吾將與之爲友矣。)是三者雖異，公族也。昭景也，著¶
戴也，甲氏也，著封也，非一也。(三者指無爲首，生爲體，死爲尻。是三者雖次第不同，而皆未離于宗。¶
　譬則楚之公族昭氏也，景氏也，以人所推戴而著也；甲氏也以有封邑而著也。三氏雖分，本之則一公族而已，非一也而¶
　亦何嘗不一哉！)有生，黬(音闇)也，披然曰移是。(釜底烟氣所凝聚曰黬，猶人聚精氣以生，倘人厭其¶
　黬，披而去之曰移，是與人之氣散而死，換屋移居者何異！)嘗言移是，非所言也。雖然，不可¶
知者也。(移是之說，釋氏以爲奪胎投舍，玄門以爲抛身入身。總之皆換屋移居也。人所不當言，雖然此亦大㮣道理耳，¶
　然而有可知者，亦有不可知者也。)臘(祭名)者之有󰔅(音皮牛百葉也。)胲(音該牛足指也。)可散而¶
不可散也；(移是有可知不可知，譬如臘祭之有󰔅胲，有可散之于爼豆者，有不可散之于爼豆者。)觀室者¶
周(徧也。)於寢廟，又適(往也。)其偃(偃息之所。)焉，爲是舉移是。(又譬如觀室者觀寢廟，則肅然¶
<pb:CK-KZ_JY133_04p066a>¶
　起敬，而生移其祖考，于是之心觀偃所則弛然起怠，而生移其晦息于是之心，皆移易之不可不定者也。)請嘗言¶
移是。是以生爲本，以知爲師，因以乘是非；果有名實，(移是之說起于有生，¶
　出于有知，因以相乘而是非滋起，孰爲名乎？孰爲實乎？)因以已爲質，使人以爲巳節，因¶
以死償節。(不知道者認虛爲實，因以名實爲已之體質，使人以已爲中節而法之，直至鐘鳴漏盡，以死償節而猶不¶
　悟亦甘心焉。)若然者，以用爲知，以不用爲愚，以徹爲名，以窮爲辱。¶
移是，今之人也，(以用不用分知愚，常情也。『徹』者，明也。人以巳爲徹而用之，故爲名，不用則窮也；人以巳爲愚而¶
　不用，故爲辱。此今人之移是者也，若古人則不作是觀。)是蜩與鷽(音學)鳩同於同也。(蜩與鷽鳩¶
　乃同一見，喻其所見之小而我見又與之同。故曰同於同，卽今人移是之見也。)蹍(音碾，踏也。)市人之足，則¶
辭(謝也)以放驁(音敖)兄則以嫗，(音須)大親(指父母。)則已矣。(踏市人之足，則必以放傲自責¶
　而辭謝之，恐其怒也。兄踏弟足，則以氣噓，嫗拊之而已，無容謝也。若父母而踏子之足，則併嫗拊而忘之親之，至自相孚¶
<pb:CK-KZ_JY133_04p066b>¶
　矣。)故曰，至禮有不人，至義不物，至知不謀，至仁無親，至信辟¶
金。(蹍足辭謝，禮也。禮以飾僞者。若至禮，則無人已之分，忘其揖遜也。至義則不待物物而哉制得宜，至知則自然先覺而無¶
　容謀度，至仁則不見相愛之迹，至信則不待金玉之質矣，辟屏而去之也。)徹(徹乃透徹之徹，非撤去之撒也。)志之¶
勃，解心之謬，(與繆同。)去德之累，達道之塞。(心之曰志勃，悖亂也。勃與謬皆德之累，道之塞¶
　也，苦于不自知耳。人能透徹其志之勃，解悟其心之謬，則德之累自去，而道之塞自達矣。)富貴顯嚴名利¶
六者，勃志也。(君子之志道德奪于外誘，則吾之志因以亂矣。)容動色理氣意六者，謬心¶
也。(六者綢繆盤結，不能自解繫其心也。)惡欲喜怒哀樂六者，累德也。(德者渾淪不分，淆之以情，¶
　則竅鑿矣，故累其自得之眞。)去就取與知能六者塞道也(道以通于一爲達，若以心知才¶
　能爲累，爲道之障矣。)此四六者不盪(音蕩)胸中則正，正則靜，靜則明，明則¶
虛，虛則無爲而無不爲也。(去此四者之六害不以蕩其心，則適得吾體矣。性命各正，則攻取不得而¶
<pb:CK-KZ_JY133_04p067a>¶
　奪之。故靜，靜則定而慧生矣；故明，明則表裏瑩然，渣滓渾化；故虛，虛則恬淡寂寞，無爲而無不爲也。)道者，德之¶
欽也；生者，德之光也；性者，生之質也。性之動，謂之爲；爲之僞，謂¶
之失。(陸西星曰：『天下莫不尊道而貴德，故道者爲德之欽，降本流末，人物乃生，生則品物咸章而光輝發越矣，故生爲德¶
　之光。有生者，有生生者，故性爲生之質。率性而動則百爲出焉，故性動爲爲，夫爲而根于性，雖爲而實無爲也。加之以人¶
　爲則僞，僞則失，失卽老子失道，失德，失仁，失義之失。』)知者，接也；知者，謨也；知者之所不¶
知，猶也。動以不得已之謂德，動無非我之謂治，名相反而實¶
相順也。(天下有有知有不知，智者之所知與接爲搆，日以心鬬其所能者，謨謀也。不若其所不知渾然無我，如赤子之¶
　睨視無分別見，迫而後動，不得已而後起，故不動則已動，皆我德性之作用，以我自然之知而治人穿鑿之知，似與人不¶
　合，而實良藥苦口而利于病，忠言逆耳而利于行，于名則相反，于實爲順道也。)羿工乎中微而拙乎¶
使人無已譽。聖人工乎天而拙乎人。夫工乎天而俍(音良)乎人者，¶
<pb:CK-KZ_JY133_04p067b>¶
唯全人能之。(『俍』，善也。善中則善取譽聖人不能逃名，猶是也。任其自然，天也。有心爲之，人也。工于天卽拙于人矣。¶
　全人卽至人，非此人不能天人兩工。)唯蟲能蟲，唯蟲能天。(蟲有四部，人爲毛蟲之長，鳳爲羽蟲之長，¶
　龍爲鱗蟲之長，龜爲介蟲之長。能蟲者各盡其蟲之所當然也。能天者名爲四部蟲而實天使其然，故毛羽鱗介四蟲皆¶
　不能離乎天也。四蟲之中較重毛蟲，故下文曰全人惡天。)全人惡天？(全人者盡人之技巧，惡天者是惡天地之¶
　無全功也。)惡人之天？而况吾天乎人乎！(天之天，不雕不琢，純乎自然。誰敢惡天人之天，未免¶
　貪天功以爲已力。君子猶惡之而况吾而敢干盜天工以爲人力，而不惡之乎？)一雀適羿，羿必得之，¶
威也；(雀亦畏之。)以天下爲之籠，則雀無所逃。是故湯以庖(音炮)人籠伊¶
尹，秦穆公以五羊之皮籠百里奚。是故非以其所好籬之而可¶
得者，無有也。(羿以威力得雀湯與穆公以霸王之業得伊尹，百百奚若使胸中洒洒一無所好惡得而有之哉！)¶
介者(兀足之『人』。)拸(音侈)畫，外非譽也；胥靡(刑徒之人)登高而不懼，遺死生也。¶
<pb:CK-KZ_JY133_04p068a>¶
　(畫，華服也。拸者，棄意。介者以外毁譽猶能去華服而弗服。胥靡以遺死生，猶能登高而不懼况忘人者乎！)夫復(育服)¶
謵(習同。)不餽(贈送也。)而忘人，忘人，因以爲天人矣。(夫人不能忘情于人，於是始有餽遺，¶
　不餽而忘人，則無人之情矣。有人之形無人之情，非天人乎！)故敬之而不喜，侮之而不怒¶
者，唯同乎天和者爲然。出怒不怒，則怒出於不怒矣；出爲無爲，¶
則爲出於無爲矣。(天和者造物中和之氣，人得之以生者無喜，無怒，與天爲一矣。然非無喜無怒也？怒而不¶
　怒，是其怒者。本自不怒，非有心之怒也。見至人出而有爲于世，無所容心，雖爲亦無爲也。)欲靜則平氣，欲¶
神則順心，(欲靜則平氣，此二句乃道學人門之要緊工夫。平氣卽調氣也，調之人而閉，息心不期，靜而自靜矣。心之¶
　本性原好靜，常動則逆其心，而神亦不甯，惟順守其心，使常在腔子裏，而不以接搆滑之自所存者神矣。)有爲也¶
欲當，則緣於不得已，不得已之類，聖人之道。(有爲而欲當者，蓋緣于不得已而應¶
　之，而出爲於無爲也，不得已者自然也。聖人之道類是也。)¶
<pb:CK-KZ_JY133_04p068b>¶
　復圭子曰：絶聖棄知，絶仁棄義，思欲返仁義而遊道德，爲無¶
　爲之學，乃太上之教也，庚桑楚獨得其道，居畏壘之山，不與¶
　仁知者爲伍，卽絶聖棄知之意也。以其道少試於畏壘，使畏¶
　壘大穰可也，使畏壘之民疑其爲聖，尸而祝之社，而稷之不¶
　可也，故南面而不釋然。獨不觀於天乎？春氣至而百草生，秋¶
　氣至而萬寶成，天何意生成哉！不過行其大道而已矣。夫至¶
　人亦猶天也，不出環堵一室，而百姓自化。不知有至人也，今¶
　庚桑楚猶使畏壘之民欲爼豆彼於賢人之間，有爲也，而非¶
　無爲也，𣺌乎小矣，不爲杓之人耶？與絶仁棄義之道異矣，所¶
　以不能釋然于老氏之言也。胡南榮趎止知巨魚之不可脫¶
<pb:CK-KZ_JY133_04p069a>¶
　於淵，巨獸之不可離於山，堯舜不能廢，尊賢使能以利天下，¶
　而不知函車之獸，介而離山，豈惟無所隱其軀，且有罔之¶
　患矣。吞舟之魚，蕩而失水，豈惟鯢鰌爲之制，卽螻蟻能苦之¶
　矣。故全其形生之人，藏其身於深𣺌也，亦猶鳥獸之不厭高，¶
　魚鼈之不厭深而已矣，堯舜之道而猶未至不足以稱揚也，¶
　恐令後世之人必生穿鑿之事，而長蓬蒿之見何異於𥳑髮¶
　而櫛數米而炊，安足以濟世哉！夫堯舜之所推重者，賢知也。¶
　舉賢則民以賢相尙，而彼此分；任知則民以知相角，而盜賊¶
　起。此二者非以厚民，乃教民之知有利也，况民之好利本自¶
　甚勤，利端一開將來必有弒父弒君之禍，正晝爲盜之事，人¶
<pb:CK-KZ_JY133_04p069b>¶
　與人相食之慘未必不自堯舜生之也。南榮趎欲托業以及¶
　無爲之治，必全汝形，抱汝生，無使汝思慮營營，而後可。胡爲¶
　以目耳與盲聾者比見聞，以心形與狂者比得失，不能踐形¶
　盡性，而欲聞道耶？故庚桑子曰，子亦知物化乎？夫奔蜂與越¶
　雞物小且不可以化大，况吾之才小安足以化子，子胡不南¶
　見老子。南榮趎至老子之所，神人見人不但見其貌而直見¶
　其心，老子曰，子何與人偕來之眾也，其所以提撕之者至矣。¶
　南榮趎懼然顧後，尙不知其所謂也，致疑於知愚之間，而不¶
　能棄知也；致疑於仁不仁之間，而不能絶仁也；致疑於義不¶
　義之間，而不能棄義也。胸中紛紛而未决，果偕來者之眾也。¶
<pb:CK-KZ_JY133_04p070a>¶
　老子曰，向吾已見若於眉睫之間，奚必汝之言而後得其情¶
　哉！世之亡人未有不思反，今汝亡性情，欲反而無由入，吾甚¶
　爲子憐也。南榮趎於是召好去惡，十日自愁，復見老子，老子¶
　曰，子亦洗濯而心乎？夫洗心者，無鬱亦無惡。子猶未免有惡¶
　也，外爲聲色所韄，而不能屏思欲；杜之於内，内爲欲惡所韄，¶
　而不能塞思欲。制之干外，外内交韄，有道德者尙亦不堪，况¶
　子方倣道而行乎！南榮趎曰人苦於不自知耳，里人有病而¶
　以病爲病，猶未甚病也。今趎不敏，欲聞大道，譬如飲藥者，前¶
　病未去，而新病復生，趎不願聞也，惟願聞衞生之經而巳矣。¶
　老子曰，子能載魂魄抱一而無離乎？能未卜先知而誠精故¶
<pb:CK-KZ_JY133_04p070b>¶
　明乎？能知止不辱知足不殆乎？能舍人求已翛然無累侗然¶
　無知乎？全生莫如嬰兒，故衞生者其能不失兒子之故物乎！¶
　則長生矣。何以明其然也？兒子終日嗥與人同而彼獨咽不¶
　啞，其和至也。終日握與人同而彼獨指不屈，其德共也。終日¶
　視與人同，而彼獨目不瞬神不在外也。行行止止而無意，必¶
　可方可圓而無固，我衞生孰有過於此哉！若而人也，昔爲物¶
　欲所蔽，如水凍爲冰。今甫頓悟，所謂冰解凍釋者，德猶未至¶
　也。夫至人者外内無韄，亦無外内揵，豈直與人同食地之毛，¶
　同爲普天之樂而巳哉！夫虛中無物不有，亦無利害怪異能¶
　攖其所有，以有爲爲應跡，以無事爲自然，其往無執着，其來¶
<pb:CK-KZ_JY133_04p071a>¶
　無能所，是爲衞生之經已，如求其至，惟爲兒時行動，任天身¶
　槁木而心死灰不知有禍福，故禍福亦不及。若非兒子，須定¶
　能生慧，慧則人貌而天行。天則可久，而有恒人歸之天，與之¶
　窮而在下，謂之天民。達而在上，謂之天子。人之所能學能行¶
　能辯者，人也。所不能學不能行不能辯者，天也。故必以知養¶
　其所不知，而後爲至矣彼有内外交盡，其備藏彼此，敬謹而¶
　無失，猶有不調于眾心者，天也，非人也。何足以累吾德而納¶
　于靈臺哉！夫靈臺也者，操之則存，又必操而忘其操，然後反¶
　身而誠，不誠則言行皆妄，雖欲寡過其道無由矣，故必明無¶
　人非幽無鬼責者，然後能獨往獨來。譬之於券藏之於内者，¶
<pb:CK-KZ_JY133_04p071b>¶
　雖無名而充實，自有光輝藏之于外者，志在于廣費，第爲賈¶
　人之事已耳。孰知中無一物，何其窮也！天下惟無物者爲能¶
　物物，故物莫不入焉。彼有苟且而役役於物者，身親交喪，人¶
　物兩失，君子不可不愼立志也。不觀兵刃之下所殺能幾人，¶
　若以計攻，則屠戮之慘甚于鏌鎁，况又有以學術殺人者，其¶
　流毒尤無窮也，此小冦也，知幾者猶能避之。冦莫大於陰陽，¶
　無常日到而智巧窮，安能逃于天地之間！非陰陽之能賊人¶
　也。夫人之心有生殺之權，能殺人者亦能自殺，非殺之于名¶
　利飲食之間，卽殺之于袵席之上。胡不捐人間之財以求長¶
　生之藥，轉殺機爲生機，以跳出陰陽之外，而反坐待陰陽之¶
<pb:CK-KZ_JY133_04p072a>¶
　賊我也。哀哉！豈知道無成毁而分，則成毁矣。道無備無不備¶
　而分，則有備有不備矣。人又何必於求備哉！若而人也，止知¶
　求備於外而不知求備於内，一身之元陽琢喪殆盡。旣已出¶
　矣，猶愛貲財而不思訪道友，以反還元陽，甘與鬼爲鄰而不¶
　悔也。不知出而得反還之道者，死而不死謂之得死，滅而實¶
　歸於滅者卽是鬼道矣。何也？天下未有有形者而不歸於無¶
　形者，此一定之理。若道則不然，萬物之出機本於道，而道之¶
　出豈有本乎？萬物之入機入於道，而道之入豈有竅乎！出則¶
　實矣。然而無處所則又虛，虛則循環不窮而無本。標第上下¶
　四方曰宇，果有處所乎往古來今曰宙，果有終始乎？天門恢¶
<pb:CK-KZ_JY133_04p072b>¶
　恢，有影無形，萬物生死出入所不能逃。非無非有，所謂無有¶
　也，况并其無有而亦無之，乃聖人藏神之所而陶鑄乎陰陽¶
　者。此古人之知必爲未始有物之先，而爲知之至也。若其次¶
　有物則有生死，生果爲喪亡，而死果爲返眞乎？未免有生死¶
　之分已。又其次認無爲首，生爲體，死爲卒，渾有無生死而一¶
　之者，乃爲吾友也。此三者有首體尻之異譬乎？楚之公族分¶
　之爲三，而實則不一而一也。人以一氣凝聚而生，何異釜底¶
　之烟凝結而爲黬，俄然披去之，其名曰移是，知道者以爲換¶
　屋移居。然而有可知者，亦有不可知者，釋氏之奪胎投舍玄¶
　門之抛身入身皆本乎此。譬如臘祭之有󰔅胲，此不可散之¶
<pb:CK-KZ_JY133_04p073a>¶
　於爼豆者，亦有可散之於爼豆者，以不可知而并疑其所可¶
　知，是因其不可散而㮣疑其可散者也。又譬如觀室者觀寢¶
　廟則起敬而生移祖考於是之心，觀偃所則起怠而生移晦¶
　息於是之心，皆移易之不可不知者也。况冥冥之中，昭昭之¶
　上，豈無主宰乎！移是者其說以生爲本，人咸知師知，就是而¶
　避非，狥名求實而死節，移愚爲知，移辱爲名，此今人之移是¶
　也。何異蜩同鷽鳩之見也！譬如無心而蹍人之足者，疏則必¶
　謝而親漸亡者，禮可加于疏而不必加于親也。故曰至禮不¶
　人，至義不物，至知不謀，至仁無親，至信辟金，總之皆道德也。¶
　人能徹志勃而解心謬，則德之累去而道之塞通矣。君子不¶
<pb:CK-KZ_JY133_04p073b>¶
　見可欲，則志不亂；不爲誘所惑則心不迷；不爲情所牽，則德¶
　不損；不爲才所使，則道不壅，而胸中正矣。正生靜生明生虛，¶
　虛則無爲而無不爲也。道尊則德貴，生茂則德輝，性附於生¶
　而彰於爲，爲而僞，則性失，是純任知謀與接爲搆矣。若德性¶
　之知，則動而無動耳，目悉化而爲精神。羿工乎中微其可能¶
　者，人也，拙乎使人無巳譽。其不可能者，天也。聖人則不然，工¶
　乎天而拙乎人，全人非惡天也，惡人之天開而賊生，豈肯以¶
　吾之天而加人乎！羿之威能加乎雀湯，與秦穆公能以霸王¶
　而籠伊尹、百里，奚安能籠心中一無所好之人哉！介者以外¶
　毁譽而去華服，胥靡以遺死生而忘臨高，况忘人者而不爲¶
<pb:CK-KZ_JY133_04p074a>¶
　天人乎？天下惟無喜無怒者爲能同乎天和，亦惟怒而不怒¶
　者爲而同歸於無爲。若而人也，談何容易，欲靜莫先於平氣，¶
　氣平則無所不平矣，欲神莫始於順心，心順則無所不順矣。¶
　欲有爲而怡當，莫如迫而後動，不得已而後起，自然合乎聖¶
　人之道矣，奚止衞生之經而已哉！¶
<pb:CK-KZ_JY133_04p074b>¶
¶	
<pb:CK-KZ_JY133_04p075a>¶
　
** 雜篇徐無鬼第二十四¶
　
　　(此篇以嗜欲起，性命分，明爲性命而發由魏無眞人，所以武侯不聞眞人之言。胡不近反之性命而乃遠思愛民偃¶
　　兵知牧馬，與牧民一道。卽知士品雖殊，而踐形盡性則不殊。儒墨楊秉之各自爲君也，不如調瑟者以一弦爲二十¶
　　五弦之君，知暖妹濡需卷婁之不同，而於失性殘命則同。知物與物之相守，如磁石之吸鐵。一知則無不知，又能以¶
　　不知爲知，此之謂眞人之知。)¶
徐無鬼(魏隱士也。)因女商見魏武侯。武侯勞(慰勞之也。)之曰：『先生病矣！苦¶
於山林之勞，(居廟掌者不知山林之適，而反以爲勞。)故乃肯見於寡人。』徐無鬼曰：¶
『我則勞於君，君有何勞於我！(徐無鬼乃借其意而反之，謂山林非勞，廟堂爲勞。)君將盈¶
嗜欲，長好惡，則性命之情病矣；(逐物喪眞，内者病矣。)君將黜嗜欲掔(音牽)好¶
惡則耳目病矣。(耳目無聞見，則外者病矣。)我將勞君，君有何勞於我！(内外交病，君之¶
<pb:CK-KZ_JY133_04p075b>¶
　可勞莫甚焉。)武侯超然不對。(超然猶悵然，不悅其言也。)少焉，(有間也。)徐無鬼曰：(武侯¶
　之性，中材也，不可卒告以至道，而當于所好通之，此所以有狗馬之言，以喻已無求之意。)『嘗語君，吾相狗¶
也。下之質執飽而止，是狸德也；(以搏執求飽，得飽則止，喻士之最下者。)中之質若¶
視日；(視日謂上視高違而心若有所思者，喻中士。)上之質若亡其一。(『一』，身也。精神不動，若無其身，喻¶
　上土。)吾相狗又不若吾相馬也。吾相馬，直者中繩，曲者中鈎，方¶
者中矩，圓者中規，是國馬也，(馬走曲直方圓，動合規矩，喻國士也。)而未若天下馬¶
也。(喻天下士也。)天下馬有成材，(才自已足，不須教習。)若䘏(音恤)若失，(音逸，磬悾惟人所馭可騁¶
　可止也。)若喪其一，(凝神定氣之意若喪其耦，非止亡而已。)若是者，超軼(音逸，過也。)絶塵，¶
　(言其走之速，而塵不揚也。)不知其所。』(所以然也。)武侯大說(音悅)而笑。徐無鬼出，女¶
商曰：『先生獨何以說吾君乎？吾所以說吾君者，橫說之則以《詩》、¶
<pb:CK-KZ_JY133_04p076a>¶
《書》、《禮》、《樂》，從說之則以《金版》，《六韜》，(反覆操縱其說謂之從橫，太公兵法藏於《金版》，𡸅音韜，六韜也。)¶
奉事而大有功者不可爲數，而吾君未嘗啟齒。今先生何以說。¶
吾君，使吾君說(音悅)若此乎？』徐無鬼曰：『吾直告之吾相狗馬耳。』女¶
商曰：『若是乎？』曰：『子不聞夫越之流人乎？(流罪之人。)去國數日，見其所¶
知而喜；(舊相知者。)去國旬月，見所嘗見於國中者喜；(僅識面者。)及期年也，¶
見似人者而喜矣；(似其鄕人)不亦去人滋久，思人滋深乎！(此段曲揣人情以喻¶
　武侯久不聞人言，今又幸遇其人，分明笑魏國無人。)夫逃虛空(卽空谷也。)者，藜藋柱(塞也)乎鼪¶
　(音生)鼬(音由)之逕，(山溪之間，鼪鼬所由之處，而藜藋塞之荒涼可知。)踉(音良，欲行貌。)位(處也)其空，¶
聞人足音跫(音空)然而喜矣，而况乎昆弟親戚之謦欬(音磬克)其側¶
者乎！(跫然，行人之聲也，喉中之聲日謦欬。)久矣夫，莫以眞人之言謦欬吾君之側¶
<pb:CK-KZ_JY133_04p076b>¶
乎！』(以腐儒之空談與國士之勦說，人主厭聞久矣，宜魏侯之不啟齒。今狗馬之喻乃獨見之言，以之相士則得士；以之養心¶
　則得心；誠哉眞人之言！空谷之謦欬也，焉得不跫然而喜大悅而笑乎！)徐無鬼見武侯，武侯曰：¶
『先生居山林，食芧栗，厭葱韭，(音久)以賔寡人，久矣夫！今老邪？其欲¶
營酒肉之味邪？其寡人亦有社稷之福邪？』(先生老矣，若肯就養，則當備酒肉以養之。¶
　若有意于寡人，則相與以圖社稷之利。)徐無鬼曰：『無鬼生於貧賤，未嘗敢飲食¶
君之酒肉，將來勞君也。』君曰：『何哉，奚勞寡人？』曰：『勞君之神與形。』¶
武侯曰：『何謂邪？』徐無鬼曰：『天地之養也一，(無貴賤之分。)登高不可以¶
爲長，居下不可以爲短。(貴賤所養之同，猶登高居下不可以爲長短。)君獨爲萬乘之¶
主，以苦一國之民，以養耳目鼻口，夫神者不自許也。夫神者，好¶
和而惡姦；(養神與養耳目鼻口異，神好淸靜，耳目鼻口好嗜欲。萬乘之君竭一國之力以供嗜欲，第魄許之，而神魂¶
<pb:CK-KZ_JY133_04p077a>¶
　不自許也。夫神好淸淨，惟淸淨則與五官調和，而百體莫不從令。視聲色臭味皆姦賊也，神惡之，不容而豈肯爲其所牽¶
　引也哉！)夫姦，病也，故勞之。唯君所病之，何也？』(今以聲色臭味賊其天和，不謂之病¶
　而何！夫是數者，皆有生之養，所不能免人，則不病也。而君獨病之何哉？於此可以深思而自得矣。)武侯曰：『欲¶
見先生久矣。吾欲愛民而爲義偃(息也)兵，其可乎？』徐無鬼曰不可。¶
愛民，害民之始也；爲義偃兵，造兵之本也；(愛民，仁也。偃兵，義也。但不可有心爲之，有¶
　心愛民，則姑息之政行，雖曰愛之，其實害之，故曰始有心。偃兵，則備禦之防弛，雖曰偃之適以造之故日本。)君自¶
此爲之，則殆不成。(殆，危也。君以有心爲仁義，反危殆而不成。)凡成美，惡器也；(卽欲成美名享¶
　其利者，少䝉其害者，多非惡器乎！)君雖爲仁義，幾且僞哉！形固造形，(甚哉仁義之不¶
　可僞爲也。君欲爲偃兵之形而適以造啟釁之形。)成固有伐，變固外戰。(啟釁之形一成未有不招¶
　人之伐生變而外戰者。)君亦必無盛鶴列於麗譙之間，無徒驥於錙壇¶
<pb:CK-KZ_JY133_04p077b>¶
之宮，(鶴列，陳兵也。麗譙，宮樓名。徒步，卒也。驥，騎射也。錙壇，社稷之地也。人心本自淸虛，若忽然起念，則是鶴列于麗譙之¶
　間，徒驥于錙壇之宮，一室攢于戈矛，而方寸之内皆戰塲矣。)無藏逆於得，無以巧勝人，無¶
以謀勝人，無以戰勝人。夫殺人之士民，兼人之土地，以養吾私¶
與吾神者，其戰不知孰善？(原其愛民偃兵之初心不過藏仁，要人以爲强國之計，是謂藏逆于得巧，¶
　機心也。智謀自機巧而出，戰爭自智謀而生，以此求勝快耳目之私。是及與交戰，吾神受傷亦已多矣。形疲神勞，其戰¶
　也果孰爲勝乎？)勝之惡乎在？君若勿已矣，修胸中之誠，以應天地之¶
情而勿攖。夫民死已脫矣，君將惡乎用夫偃兵哉！(去其仁義之僞而反修道¶
　德之眞誠，則與天地之眞情自相應，與萬物之眞情不相拂。民自脫于死，又惡用夫偃兵哉！)黃帝將見大¶
隗(音委)乎具茨之山，(大隗，大道也。不見之干坦途，而見之具茨之山，是有茅茨以塞心，故命七聖偕往，或可不¶
　迷耳。)方明爲御，(一聖諱方，寓言道之方所也。二聖諱明，寓言道之昭著也。爲御者賴二人知若啟而行，若翼也。)¶
<pb:CK-KZ_JY133_04p078a>¶
昌寓驂乘，(二日爲昌，寓者宇宙也。三聖何以名昌，寓謂口在西爲將沉，在東爲方升，命昌寓驂乘，斯爲永日而不畏¶
　道阻且長耳。)張若謵朋前馬，(四聖爲張若，若者，順也。順乎道之自然也。謁者，習也。雙月爲朋。五聖名謂¶
　朋者，謂諳盈虛消息之理，故命若與朋前，焉以爲引道之人也。)昆閽滑(音骨)稽後車，(六聖昆閽以司守爲¶
　名，七聖滑稽多辯之人，談言微中或可以合道，命在後，車將以載道使道，而可載也，七聖莫不載之而歸矣。)至於¶
襄城之野，七聖皆迷，(襄者，除也，乃厯盡山城而至坦塗也。仍望坦塗走爲大道，若走邪徑，則旁門矣。七聖¶
　者，七竅也。今七聖皆迷非迷，于行路也，迷于長生之大道耳。)無所問塗。適遇牧馬童子，問¶
塗焉，(無所問塗，非路無行人也，無知道之人耳。童子乃未雕未琢全眞者之別號。乾爲馬，坤爲牛，不言牧牛而言牧馬者，¶
　謂其能觀天之道，執天之行也。問塗非問路也，暗指金丹大道，〓言不知是遵何道而爲長生之塗也。)曰：『若知¶
具茨之山乎？』曰：『然。』(知茅茨之塞心也。)『若知大隗之所存乎？』曰：『然。』(知大道之端的¶
　也。)黃帝曰：『異哉小童！非徒知具茨之山，又知大隗之所存。請¶
<pb:CK-KZ_JY133_04p078b>¶
問爲天下小。』童曰：『夫爲天下者，亦若此而已矣，(牧民與牧馬同。)又奚事¶
焉！(不必多事。)予少而自遊於六合之内，予適有瞀(音務)病，有長者(仙師也)¶
教予曰：『若乘日之車而遊於襄城之野。』今予病少痊，(乘，伺也。日車，日輪也。¶
　襄城，大道也。日輪豈可乘，仙師教我伺口車晝夜輪轉，將吾身之河車亦與日車同轉而不息，必從大道中過而不明之¶
　瞀病始少痊矣，與《易》曰『天行健，君子以自强不息。』同旨。童子以長者，指吾之迷而因以指七聖之迷，凡釋經起語皆云如¶
　是我聞意本此。)予又且復遊於六合之外。夫爲天下亦若此而已。予¶
又奚事焉！』黃帝曰：『夫爲天下者，則誠非吾子之事。雖然，請問爲¶
天下。』小童辭。黃帝又問。小童曰：『夫爲天下者，亦奚以異乎牧馬¶
者哉！亦去其害馬者而已矣！』(今之牧馬者不知鞭策之爲害，字民者昧乎決令之生奸，乃謂馬難¶
　調，民難治非也。)黃帝再拜稽首，稱天師而退。知(音智)士無思慮之變則¶
<pb:CK-KZ_JY133_04p079a>¶
不樂(音洛)辯士無談說之序則不樂，察士無凌誶(音𡻕凌鑠訊問也)之事¶
則不樂，皆囿於物者也。(人情樂于自見，而喜于有所試，一無所試。則才無自見矣。故不樂獨樂，其性之¶
　所偏，故爲物所囿。)招世之士興朝，(以天下爲巳事，招搖自見而立于朝廷之上。)中民之士¶
榮官，(庸常之士以爵祿爲榮。)筋力之士矜難，(有力之士勝人之所難勝，舉人之所難舉。)勇敢之¶
士奮患，(自奮于憂患中，而威武不能屈。)兵革之士樂戰，槁枯之士㝛名，(士之任金革者，¶
　皆以戰爲樂，土之昔節者得名而止。)法律之士廣治，禮樂之士敬容，仁義之士¶
貴際。(法家之上長于治世者，章縫之士；飭其容止者，仁義之士；貴于際時而行。道士之品不同，而志之所存各異。)農¶
夫無草萊之事則不比，商賈(音古)無市井之事則不比。庶人有旦¶
暮之業則勸，百工有器械之巧則壯。(比，合也。農夫食力，商賈歸市，故非兩者則不比，庶人¶
　有常居之業，則旦暮勸百工有一藝之精，則精神王通前後，所論皆易于物者。)錢財不積則貪者愛，¶
<pb:CK-KZ_JY133_04p079b>¶
權勢不尤(尤，甚也。)則夸(音誇)者悲。勢(謂權勢。)物(謂物力。)之徒樂變，(謂喜于更張以¶
　自炫者，此去虛靜恬淡，寂寞無爲者，何啻天壤。)遭時有所用，不能無爲也。此皆順比¶
於𡻕，不物於易者也。馳其形性，潛之萬物，終身不反，悲夫！(聖人遭時¶
　之用則轉無爲而爲有爲，後天而奉天時也。比於𡻕功四時之序，有變有易而化工，元氣不隨物而易，存此便是爲而無¶
　爲之意。若夫外馳其形，内馳其性，汨沒于萬物之中，而無所歸復，則逐物喪眞矣。)莊子曰：『射者非前¶
期而中，謂之善射，天下皆羿也，可乎？』惠子曰：『可。』莊子曰：『天下非¶
有公是也，而各是其所是，天下皆堯也，可乎？』惠子曰：『可。』(射以的爲前期¶
　必中的，而後爲巧，若非前期則中者皆羿矣。人之是非以理爲準，若非有公是，而各是其是。則人人皆堯矣。)莊子¶
曰：『然則儒墨楊秉四，(楊，楊朱也。秉，公孫龍名。)與夫子爲五，果孰是邪？或者¶
若魯遽者邪？其弟子曰：『我得夫子之道矣！吾能冬爨鼎而夏造¶
<pb:CK-KZ_JY133_04p080a>¶
　(履也。)冰矣。』魯遽曰：『是直以陽召陽，以陰召陰，(冬至陽生，故人喜𤍠而當爨不煩。夏¶
　至陰生，故人喜冷而履沐不栗。)非吾所謂道也。吾示子乎吾道。』於是乎爲之¶
調瑟，廢(置也。)一於堂，廢一於室，鼓宫宫動，鼓角角動，音律同矣。(夫陰¶
　陽相召未奇也，堂室兩處，各置一瑟，鼓此瑟之官聲，則彼瑟之宫聲自動；鼓此瑟之角聲，則彼瑟之角聲自動，似爲奇矣。¶
　然以律相同，故聲相應，亦未奇也。)夫或改調一弦，於五音無當也，鼓之，二十¶
五弦皆動，未始異於聲，而音之君巳。且若是者邪？(凡鼓瑟者必鼓一弦則一¶
　弦動，爲其非音之君也。若別改調一弦於五音，無所主而鼓之二十五弦，皆動此一弦者，乃是爲眾音之主。故鼓之而眾¶
　弦莫不聽命耳。六十四謂皆起于黃鍾之宫，其宫爲君，故能役他律，此亦正理，不足爲奇，且若是耶。)惠子曰：『今¶
夫儒墨楊秉，且方與我以辯，相拂以辭，相鎭以聲，而未始吾非¶
也，則奚若矣？』(抗其詞以相諍，厲其聲以相壓，而未始吾非，則吾之是何如耶？)莊子曰：(惠子不知道以無諍¶
<pb:CK-KZ_JY133_04p080b>¶
　爲貴，相抗相鎭非道也。無有是處莊子且不說破，直連舉三事作譬以戲劇。)齊人蹢(音擲)子於宋者，¶
其命閽也不以完，(古人以刖足守門，故子欲爲閽，則必摘其足而不欲其完。)其求鈃(音刑)鍾也¶
以束縛，(巳子不欲其完而求鈃鐘，則束之縛之必求其完，譏惠子之辯，恕于巳而求備于物也。)其求唐子¶
也而未始出域，有遺類矣！(唐，亡也。子亡在外則當遠求他國，而乃求不出境，終亦遺亡而已。譏惠子¶
　不知深究精徵，遠討訓典，徒執規規之辯，終亦必失也。)夫楚人寄而蹢閽者；夜半於無¶
人之時而與舟人鬬，未始離於岑而足以造於怨也。』(楚有蹢其足而寄跡¶
　爲閽人者，不能自歸附舟，而返夜之半，足未離岸而與舟人鬬，忘其濟已之恩。適足以造怨，果可以爲是乎？譏惠子亡其¶
　眞宅之歸，而與人强爭是非，爭勝負不足以有濟，徒與物不適而巳。)莊子送葬，過惠子之墓，顧¶
謂從者曰：『郢人堊(音惡，曰泥也。)漫其鼻端若蠅翼，(漫其鼻端，若蠅翼薄之甚也。)使¶
匠石斵之。匠石運斤成風，(瞑目恣手)聽而斵之，盡堊而鼻不傷，郢人¶
<pb:CK-KZ_JY133_04p081a>¶
立不失容。宋元君聞之，召匠石曰：『嘗試爲寡人爲之。』匠石曰：『臣¶
則嘗能斵之。雖然，臣之質死久矣。』自夫子之死也，吾無以爲質¶
矣，吾無與言之矣。』(立不失容，不惟不動，且顏色不變，是郢人者匠石之質也。質如繪事，以素爲質之質。非立¶
　不失容之人，則匠石無以施其巧，故郢人死而匠石無爲質矣。無可與言運斤之道矣。莊子抱道，世無知音可與言之人¶
　惟一惠子之雄辯，差足以引發生平胸中之奇，載道鴻文，亦或在是。今過其墓而憶之，其感慨可知。)管仲有病，¶
桓公問之曰：『仲父之病病矣，可不謂云！至於大病，(死也。)則寡人惡¶
乎屬(音燭托也)國而可？』管仲曰：『公誰欲與？』公曰：『鮑叔牙。』曰：『不可。其爲¶
人，潔廉善士也，其於不已若者不比之，(潔廉之人多無有容之度。)又一聞人¶
之過，終身不忘。使之治國，上且鉤乎君，(束約其君，以致聲譽。)下且逆乎民。¶
　(强人以所難而逆乎民。)其得罪於君也，將弗久矣。』公曰：『然則孰可？』對曰：¶
<pb:CK-KZ_JY133_04p081b>¶
『勿已，則隰朋可。其爲人也，上忘而下畔(上忘人之勢，而下忘人之畔我，惟知反已。)愧¶
不若皇帝而哀不已若者。以德分人謂之聖，以財分人謂之賢。¶
以賢臨人，未有得人者也；以賢下人，未有不得人者也。其於國¶
有不聞也，其於家有不見也。(不事察察，以爲明隰朋之行。)勿已，則隰朋可。』吳¶
王浮于江，登乎徂之山。眾狙見之，恂然棄而走，逃於深蓁。有一¶
狙焉，委(音威)蛇(音移自得之貌)攫(音却)抓，(音搔，便捷之狀。)見巧乎王。(賣弄便㨗。)王射之，敏¶
給搏㨗矢，(狙之摶其捷，矢者亦甚給。)王命相者趨射之，狙執死。(狙死而見執矣。)王顧¶
謂其友顏不疑曰：『之狙也，伐其巧，恃其便以敖(音傲)予。以至此殛¶
也！戒之哉！嗟乎，無以汝色驕人哉！』顏不疑歸而師董梧以鋤其¶
色，(師其道德以鋤去驕傲之色。)去樂(音洛)辭顯，三年而國人稱之。南伯子綦隱¶
<pb:CK-KZ_JY133_04p082a>¶
几而坐，仰天而噓。顏成子入見曰：『夫子，物之尤(最也)也。形固可使¶
若槁骸，心固可使若死灰乎？』曰：『吾嘗居山穴之中矣。當是時也，¶
田禾(齊君)一覩我，而齊國之眾三賀之。(賀其得賢。)我必先之，(先有以自見于外。)¶
彼故知之；我必賣之，(自衒自售。)彼故鬻之。若我而不有之，彼惡得而¶
知之？若我而不賣之，彼惡得而鬻之？嗟乎！我悲人之自喪者，(人之¶
　徇名而喪實者，吾悲之。)吾又悲夫悲人者，(悲人之喪而不知自悲其喪者，吾又悲之。)吾又悲¶
夫悲人之悲者，(吾又悲夫悲人而爲人所悲者，吾又悲之。)其後而日遠矣。』(其後道日加進，不爲¶
　物累，則形其有不槁心，其有不灰乎。)仲尼之楚，楚王觴之，孫叔敖執爵而立，市¶
南宜僚受酒而祭曰：『古之人乎！於此言已。』(古人因餘酒而陳善納誨。)曰『丘也¶
聞不言之言矣，(聞聖人有不言之教。)未之嘗言，(未嘗以語人。)於此乎言之。市南¶
<pb:CK-KZ_JY133_04p082b>¶
宜僚弄丸而兩家之難解，孫叔敖甘寢秉羽而郢人投兵。(市南有熊¶
　宜僚者，善弄丸鈴。楚與宋戰，宜僚披胷受刄于軍前弄丸鈴，一軍停戰遂勝之。孫叔敖安寢恬卧，養德于廟堂之上，敵國¶
　不敢犯，郢人投兵無攻我也，敖在孔子前，僚在孔子後，蓋寓言也。)𨚑願有喙(音諱)三尺！』(凡鳥喙長者多¶
　不能言。)彼之謂不道之道，(二子所爲)此之謂不言之辯，(夫子自反。)故德總¶
乎道之所一。(識得一，萬事畢。)而言休乎知之所不知，至矣。道之所一者，¶
德不能同也；(大知不知，故知之所不知爲至道無異名而德有四端，故道之所一，而德不能同。)知之所¶
不能知者，辯不能舉也；(雖有强辯，不能舉不知以示人。)名若儒墨而凶矣。(名雖儒而¶
　實不儒，則儒之賊名；雖墨而實不墨，則墨之賊，謂之凶人也亦可。)故海不辭東流，大之至也；¶
聖人并包天地，澤及天下，而不知其誰氏。是故生無爵，死無諡，¶
實不聚，名不立，此之謂大人。狗不以善吠爲良，人不以善言爲¶
<pb:CK-KZ_JY133_04p083a>¶
賢，而况爲大乎！夫爲大不足以爲大，而况爲德乎！(蓋大無名相有心爲之，尚¶
　不足以爲大，而况爲德乎哉！德則指仁義聖知。而言大則道也，德則道之降焉者也。爲德則所謂下德執德，其可謂德乎¶
　哉！)夫大備矣，莫若天地，然奚求焉而大備矣。知大備者，無求，¶
無失，無棄，(卽孟子曰『萬物皆備於我矣。』之備，何假於外而求，何所遺亡，何所舍置。)不以物易巳也。¶
反已而不窮，循古而不摩，大人之誠。(誠卽釋氏所謂實際之理。)子綦有八子，¶
陳諸前，召九方歅(音因)曰：『爲我相吾子，孰爲祥？』九方歅曰：『梱也爲¶
祥。』子綦瞿然喜曰：『奚若？』曰：『梱也將與國君同食以終其身，』子綦¶
索然出涕曰：『吾子何爲以至於是極也！』九方歅曰：『夫與國君同¶
食，澤及三族，而况父母乎！今夫子聞之而泣，是禦福也。(非望禦福有道¶
　之憂，惟知者能知之，此子綦之所以憂也。)子則祥矣，父則不祥。』子綦曰：『歅，汝何足¶
<pb:CK-KZ_JY133_04p083b>¶
以識之，而梱祥耶？盡於酒肉入於鼻口矣，而(汝也)何足知其所自¶
來？(酒肉也。)吾未嘗爲牧(牧養羊也)而牂(音賍，牝羊也。)生於奥，(室西南隅。)未嘗好田¶
　(畋獵也。)而鶉(音純)生於宎，(音要，室西北隅。)若勿怪，何邪？(酒肉牂鶉非所致而皆爲怪。)吾¶
所與吾子(梱也。)遊者，遊於天地。(與天地爲徒，不與世俗爲伍。)吾與之邀樂(音洛)於¶
天，吾與之邀食於地；吾不與之爲事，(事功也。)不與之爲謀，(慮也。)不與¶
之爲怪，吾與之乘天地之誠(自然也。)而不以物與之相攖，吾與之¶
一委(音威)蛇(音移)而不與之爲事所宜。今也然有世(俗之)償焉。(有功于物，物乃¶
　償之，此其常也。今吾無事功，無謀慮，無怪異，乘天地之自然而不與物相攖，委委蛇蛇，不見有宜人之事，而反以世俗之¶
　福償之，殆怪徵也。)凡有怪徵者，必有怪行，(世俗之福，卽怪徵也。)殆乎，非我與吾¶
子之罪，(殆非我有怪行而得此俗償之罪。)幾天與之也！吾以是泣也。』無幾何而¶
<pb:CK-KZ_JY133_04p084a>¶
使梱之於燕，盜得之於道，全而鬻之則難，不若刖之則易，於是¶
乎刖而鬻之於齊，適當渠公之街，終身食肉而終。(鬻於齊爲蹢閽者，食肉之¶
　相果驗，而怪徵之說不誣矣。渠公總屠者也，當其街。故常食肉。)齧缺遇許由曰：『子將奚之？』曰：¶
『將逃堯。』曰：『奚謂耶？』曰：夫堯畜畜然仁，吾恐其爲天下笑。後世其¶
人與人相食與！(音餘，治貴無爲，而有心不免有知，有知適以滋僞而害生。)夫民，不難聚也，愛¶
之則親，利之則至，譽之則勸，致其所惡則散。(知此四者則可以聚民。)愛利¶
出乎仁義，捐仁義者寡，利仁義者眾。夫仁義之行，唯且無誠，(仁義¶
　之流弊，必且無誠心行之者，惟假之以濟其貪欲之私耳。)且假夫禽貪者器。(譬若貪禽者，假以網之¶
　器，其害物也滋甚。)是以一人之斷制利天下，譬之猶一覕(音𣩵)也。(一人操刀¶
　斧斵制物料以利天下，譬之纔一割耳，而生意已絶矣，覕割也。斷者不可復續，以器之不能復返爲朴，喻仁義之不能復¶
<pb:CK-KZ_JY133_04p084b>¶
　返爲道德也。)夫堯知賢人之利天下也，而不知其賊天下也，夫惟¶
外乎賢者知之矣！(外賢不以賢爲尙也，則賢不僞，乃絶聖棄知之意。)有暖(柔貌。)姝(音樞，柔貌。)者，¶
有濡(音儒)需者，(需音須，謂偷安須臾者。)有卷(音權)婁(拘攣也。)者。所謂暖姝者，學一¶
先生之言，則暖暖姝姝而私自說(音悅)也，自以爲足矣，而未知未¶
始有物也，是以謂暖姝者也。(柔妖自足之人旣以自媚，因以媚人。是以暖爲足，以姝爲美，不知天¶
　下有至足至美者在，而太虛之中一物不着，亦未之知也。)濡需者，豕蝨是也，(濡滯而有需，待貪于勢利，¶
　安于卑汙，而不知禍，故以豕蝨名之。)擇疏𩯡自以爲廣宫大囿，奎蹄曲隈，(豕之毛曰¶
　𩯡蹄之曲曰隈)乳間股脚，自以爲安室利處，不知屠者之一旦鼓臂¶
布草操烟火，而已與豕俱焦也。(喻人之托身于權勢，而一旦與之同禍患，猶豕蝨也。)此以¶
域進，此以域退，(由此塗而進者，與之同福，亦必由此塗而退者，與之同禍也。)此其所謂濡需¶
<pb:CK-KZ_JY133_04p085a>¶
者也。卷婁者，舜也。(卷婁自苦之貌言修德之人人歸而已勞苦也)羊肉不慕蟻，蟻慕羊¶
肉，羊肉羶也。舜有羶行，百姓悅之，故三徙成都，至鄧之墟而十¶
有萬家。堯聞舜之賢，舉之童土之地，(山不生草木曰童。)曰冀得其來之¶
澤。舜舉乎童土之地，年齒長矣，聰明衰矣，而不得休歸，所謂卷¶
婁者也。(肉必羶也而後蟻聚之，舜之行亦羶也，而後堯舉之，冀可以保我子孫黎民。而舜日兢業于萬幾之煩不得休¶
　息，則爲所苦矣。)是以神人惡眾至眾至，則不比不比，則不利也。(眾至，眾人¶
　所歸也。情不一則不比而難和同矣，不和同必思以同之，則有所損。)故無所甚親，無所甚疎，抱¶
德焬(音樣養也)和以順天下，此謂眞人。(言無心于天下庶得以養德而全眞)於蟻棄知，¶
於魚得計，於羊棄意。(蟻，微物也。而有慕羶之知，是不能忘情于物矣。羊至愚也，猶以氣羶而聚蟻，則不能¶
　無意矣。必如魚之相忘于江湖，斯得矣，三喻可稱奇絶，表眞人之忘情也。)以目視目，以耳聽耳，以¶
<pb:CK-KZ_JY133_04p085b>¶
心復心。若然者，其乎也繩，其變也循。(以目視目，不過見其所見；以耳聽耳，不過聞其所聞。¶
　惟以目視者而復吾心視，以耳聽者而復吾心聽，此之謂以心復心。若然者其常也，如繩之平而人無參差之嗟。其變也，¶
　如循環然，而我無怨尤之念。)古之眞人，以天待之，不以人入天。(無爲自然而不以巳¶
　與之。)古之眞人，得之也生，失之也死；得之也死，失之也生。(得者得何¶
　物？得此不生不死之道也。其得生而失死宜矣。何以曰得死而失生哉？葢凡人心生則神死，故曰得生失死。眞人心死則¶
　神活，故曰得死失生。)藥也，(均之爲藥)其實堇(音說鳥頭也)也，桔梗也，雞壅，(芡實也。)豕¶
零(猶零)也，是時爲帝者也，(帝，君也。用藥有君臣佐使之宜，故藥亦遞爲君，用者得不用者失矣。)何可¶
勝言！(謂不止于上三品之藥物而巳也。)句(音鉤)踐也以甲楯(音盾)三千棲於會稽。唯¶
種(姓文名種)也能知亡之所以存，唯種也不知其身之所以愁。(知國之存¶
　亡，而不知其身之生殺，豈尺有所短耶！)故曰，鴟(音笞)目有所適，(夜能撮蚤，而晝不見泰山，目有所適¶
<pb:CK-KZ_JY133_04p086a>¶
　也。)鶴脛有所節，解之也悲。(鶴脛長而解之則悲，足有所節也。節者，止而不過之意。)故曰¶
風之過河也有損焉，日之過河也有損焉。謂只風與日相與守¶
河，而河以爲未始其攖也，恃源而往者也。(風與日吹而晒之，則水易涸，皆於河有損。¶
　使風日守此河而不去，而河終不爲損而攖拂以水，有本源故也。)故水之守土也審，影之守¶
人也審，物之守物也審。(水生于土而不離土，影生于人而不離人。審猶定也，物則各以氣類相守，如磁¶
　石吸鐵，狸犬守鼠，陽燧取火，方諸取水，要皆一定而不移，故日物之守物也，審知其審，則守其審而天下無不安之分矣。)¶
故目之於明也殆，(五色令人目眩。)耳之於聰也殆。(聲令耳聲。)心之於殉也殆。¶
　(物交物則引之而巳，所謂人心惟危也。)凡能其於府也殆，(靈府瑩然一物，不着一有，所能皆足以殆¶
　吾之府，釋氏以能所爲障礙，障礙非殆乎！)殆之成也不給(及也)改。禍之長也茲萃，其¶
反也緣功，其果也待久。而人以爲。已寶，不亦悲乎！(及其未殆而改之可也，殆¶
<pb:CK-KZ_JY133_04p086b>¶
　成將不及改，而禍日滋萃矣。然物豈能殆人哉！由人自取以爲功能，故不覺狗象而喪心耳。殆之成也，又非一朝一夕之¶
　故，世人溺于聲色心思之欲如寶，然自安其危而利其災不亦悲乎！)故有亡國戮民無已，不知¶
問是也。(身爲國精爲民精，太用則竭氣，太用則耗神，太用則罷。戮民無已者，耗其精而不知止也。其國必亡，而身從之¶
　喪也不問，是者謂不講求，於是而莫之救也。)故足之於地也踐，雖踐，恃其所不蹍¶
而後善博也；(蹍亦踐也，足之所踐，雖無幾然，必有餘地而後可以致遠。若容足之外視爲無用而削去之，其何以¶
　縱步而前以收善博之功耶？)人之知也少，雖少恃其所不知而後知天之¶
所謂也。(人之知不過聞見，而其知有限。然必無知者而後能無所不知，德性人人所本有，吾不恃聞見，而恃不知之中¶
　有心頒神會，德性之根源，則知天矣。)知大一(一卽太極也，渾淪巳判，卽太初氣之始是也。)知大陰，(卽無¶
　極也。渾淪未判，一團純陰，所謂陰含陽也。而爲大陰，乃混沌世界，纔有陽便分陰而爲太極，天地闢矣。)知大目¶
　(一生二，二生三，三生萬物，件件有名目矣。萬物各具一太極也。)知大均，(天地間飛濳動植，無一物，無陰陽，而爲大¶
<pb:CK-KZ_JY133_04p087a>¶
　均。所謂萬物統體，一太極是也。)知大方，(八方之風氣不同，師曠考鍾聲而知運之盈虧，歌南風而卽知楚之不競¶
　是也。)知大信，(識盈虛消息之理，進退存亡之道。)知大定，(造化有密移者，有一定而不易者，如四時之不¶
　爽，治亂之循環。)至矣。(人能知此上七者，則無所不知，而知無以加矣。)大一通之(大一，道也。一以貫萬也。)¶
大陰解之，(天地問陽明而陰暗，然暗中藏明，乃眞陽也。明中藏暗，乃眞陰也。故火外明而内暗，水外暗而内明，《楞嚴¶
　經》云：『處明不見暗中之一物，處暗能見明中之萬形。』本此。)大目視之(兩目所見能幾何？太上云：『不出戸，知天下；¶
　不窺牖，見天道。』卽大目也。)大均緣之(緣，因也。釋氏以兩人相遇爲有緣，何其小也！不知道非一人之道，乃天下¶
　之所同得而爲大均。凡志同道合者爲有緣，無論天下，卽尙論古人亦爲大均之緣。)大方體之(大方無隅，渾然¶
　與我爲一體。然天地無體，以太虛爲體，我心能包虛空，是虛空無體，又以我爲體也。)大信稽之(小信或以言語¶
　爲期，或以命令稽考。若大信，則人之一身與造化通。修道者有一分行持，則有一分效驗，十分行持，則有十分效驗，皆可¶
　稽考。)大定持之(吾儒以知止爲定，釋氏先戒而後定，此之大定，卽玄門靜處煉氣以定爲定，閙處煉神以不定¶
<pb:CK-KZ_JY133_04p087b>¶
　爲定，非大定持之乎！)盡有天(凡學道者，陰不盡則與天遠，惟陰盡而後陽純，天命不在天而在我矣。)循有¶
照(誠則明矣。吾儒以誠爲照，釋氏戒定慧以定爲照，莊老之照照於盡有天之後，乃循其天神，天明自然不卜而知吉凶禍¶
　福矣。)冥有樞，始有彼。(夫樞所以主宰乎！造化者彼卽昭昭之外有倫類，卽知北遊所謂有倫生于無形是¶
　也。)則其解之也似不解之者，其知之也似不知之也，不知而¶
後知之。(凡物之解與知，皆可以着其才情知識，而道則無所用其才情知識，故以不解解之，而後爲眞解；以不知知之，¶
　而後爲眞知。)其問之也，不可以有涯，而不可以無涯。(又爲初學立箇方便法門。¶
　蓋問則自外而入與不解而解，不知而知者何啻天壤！但下學鈍根，非問則無門可入耳。造化之理，放之則瀰，六合不可¶
　以有崖，卷之則退藏於宻，又不可以無涯。)頡(音絜)滑(音骨)有實，(『頡』謂升降上下，滑謂流動旋轉，實卽化育流行¶
　造化之妙，若無而實有也。)古今不代，而不可以虧，(從古至今，只是一箇造化，初無更代，而用之不¶
　窮，何有虧損！)則可不謂有大揚搉(音角商確也)乎！闔不亦問是巳，(何不問是¶
<pb:CK-KZ_JY133_04p088a>¶
　造化之理。)奚惑然(何以惑爲哉？)爲！以不惑解惑，復於不惑，是尙大不惑。¶
　(以此不疑之理而解天下之疑，又復歸於不疑之地，則庶乎至於大不疑矣。)¶
　復圭子曰：居廟堂者以廟堂爲適，以山林爲勞，此魏武侯之¶
　所以勞徐無鬼也。而不知山林非勞，廟堂爲勞，何也？君將任¶
　嗜欲則耳目快，而性命病矣。君將黜嗜欲則性命全，而耳目¶
　病矣。武侯鈍根，不可與言性命，此其所以不對也。徐無鬼於¶
　是以相狗馬之說進，狗有下質、中質、上質之殊，馬有國馬、天¶
　下馬之異，夫士亦有國，有天下也，武侯不知，而女商亦不知¶
　也。謂吾君不可以《詩》、《書》、《禮》、《樂》說，亦不可以《金版》、《六𡸅》說，此其¶
　所以不啟齒而笑，而反笑於狗馬之說也。徐無鬼曰，吾聞越¶
<pb:CK-KZ_JY133_04p088b>¶
　之流人，去國漸久，其見人也愈疏而愈喜，非好疏也，去人滋¶
　久，思人滋深也。夫逃虛空者，山逕之間不聞人聲而聞足音，¶
　亦其所喜，况有兄弟親戚之謦欬于側，其喜又當何如？今魏¶
　侯廟堂之上，羣臣皆凡品久矣，夫魏無眞人而性命喪，故亦¶
　無眞人之言與吾君道，而性命之學莫傳矣。魏武侯欲以酒¶
　肉而養賢爲社稷之福，可謂能養賢乎？徐無鬼曰，凡人皆以¶
　君居廟堂爲樂，吾以君爲神瘁而形疲也。蓋人有貴賤，而養¶
　無貴賤，亦猶登高者不可以爲長，居下者不可以爲短，何也？¶
　形濁而神淸。君竭一國之物力而養形于形，爲一時之快，于¶
　神爲拂其淸淨之常，久之神瘁而形亦疲矣，故君非勞我，而¶
<pb:CK-KZ_JY133_04p089a>¶
　我勞君也。武侯求其說而不得，以愛民爲仁，偃兵爲義，可乎？¶
　徐無鬼曰，不可。愛民，害民之始也，爲姑息者慮也。偃兵，造兵¶
　之本也，爲防弛者危也。此二者不惟不成，其爲仁義，卽欲成¶
　美而受其利者少，䝉其害者多，非惡器乎甚哉！仁義之不可¶
　僞爲也。君欲偃兵而適以啟釁，其形一成，未有不招伐生變¶
　而外戰者。雖然兵固不可偃，而亦不可生也。君無以麗譙之¶
　間而起戰陣，無以錙壇之宮而布騎射。夫兵爲凶器，亦逆事¶
　也，巧計也，詭謀也，勝負之機也，君豈可以此而取勝哉！天下¶
　未有不緣戰而殺人。士民兼人土地者，戰而不勝，其禍不可¶
　言。卽戰而勝，而君之形神亦已弊矣，故與其决勝負于郊，原¶
<pb:CK-KZ_JY133_04p089b>¶
　不若决勝負于方寸。使欲消理完，渾然眞誠，應天順人，而民¶
　自無死地矣，又何必偃兵哉！黃帝將見大隗於具茨之山，七¶
　聖輔之而迷其大道。寓言人有七竅聖智，且迷見大道，不可¶
　以知知也。而遇童子，童子無知也，惟無知者爲能知道。故黃¶
　帝因問治天下之道，小童曰，子少而有迷瞀之病，有長者教¶
　予乘日之車則不倦矣，遊於襄城之野則不迷矣。告若以牧¶
　馬去其害馬者而已矣。黃帝因牧馬而知牧民，亦去其害民¶
　者而巳矣。夫人情之所偏，亦有害也。知士樂變，辯士樂序，察¶
　士樂紛，皆喜於自見其長者也。又有招世之士，願興於朝，與¶
　中民之士以官爲榮者無以異；筋力之士矜人所難，與勇敢¶
<pb:CK-KZ_JY133_04p090a>¶
　之士不畏憂患者無以異。戰，危事也，而兵革之士則樂之；名，¶
　虛幻也，而枯槁之士願㝛之；民，難齊也，而法律之士思廣治¶
　之。修容止者必其好禮樂者也，欲乘時者必其負仁義者也。¶
　此數者盡乎士之品。農夫囿于草萊，故其所比亦草萊；商賈¶
　囿于井市，故其所比亦市井。庶人有常業則安于生，百工有¶
　精技則壯于氣。貪夫狥財夸者慕勢，與人爲徒者樂更張，紛¶
　紛然内外，馳而不思其性命之情也。哀哉！莊子與惠子曰，射¶
　不必中的，則人皆可羿也，是不必公是，則人皆可堯也。然則¶
　儒墨楊秉四者與夫子爲五，其孰是耶？抑若魯遽耶？彼謂其¶
　弟子冬爨鼎而夏造冰者，爲以陽召陽，以陰召陰，非道也。乃¶
<pb:CK-KZ_JY133_04p090b>¶
　堂室各置一瑟，鼓此宮而彼宮動，鼓此角而彼角動，猶爲音¶
　律之同也。又改調一弦而二十五弦皆動者，以黃鍾一聲爲¶
　眾聲之君也。且亦若是耶？惠子猶然不知其非，而與儒墨楊¶
　秉抗也，可乎？譬之齊人爲子求閽，不欲完子而欲完鐘求亡¶
　子不出乎方域，而聽其遺失。楚之閽者忘舟人濟已之恩而¶
　反與之爲仇也，甚矣。惠子之强辯也。他日莊子過惠子之墓，¶
　顧謂從者曰，郢人有以堊漫其鼻如蠅翼，使匠石斵之，運斤¶
　成風，堊盡而鼻不傷，郢人不失容。宋元君聞之，欲使試其技，¶
　匠石曰，吾能運斤以郢人爲，質非立不失容者，無與施其巧，¶
　自若人之死，吾亡吾質，亦無可與言運斤之道矣。今惠子已¶
<pb:CK-KZ_JY133_04p091a>¶
　死，與吾對談者何人乎？管仲有病，桓公問之曰，寡人欲屬國¶
　於鮑叔牙。管仲曰，其爲人廉潔，善士也。不如已者不能容，人¶
　有過者不能忘，恐上之倖乎君？而下之繩乎民？君將罪之，何¶
　可使之治國也。勿已則隰朋可其爲人也。上忘其賢，而下忘¶
　其畔恥，其君之不如皇帝，而哀人之不已若。以德分，人謂之¶
　聖；以財分，人謂之賢。世之以賢臨人視朋之以賢下人者，其¶
　得失遠矣。國有所不聞，慮民窮也；家有所不見，憂國䘏也。吳¶
　王登乎狙之山，眾狙皆逃，有一狙焉以見巧于王而被執，嗟¶
　乎！狙猶以伐能而取殛，况乎人可以色驕人哉！顏不疑於是¶
　歸而師董梧，以鋤其色。南伯子綦隱几而坐，顏成子入見曰，¶
<pb:CK-KZ_JY133_04p091b>¶
　夫子，物之尤也。形可使如槁木，而心如死灰乎？南伯子綦曰¶
　吾嘗居山穴之中，自以爲人不知也，齊君一見我而齊國人¶
　三賀之，我不怪彼之知之，而怪我之先自見也；不怪彼之鬻¶
　之，而怪我之先自賣也。不然，則彼惡從而知之，又惡從而鬻¶
　之哉！嗟乎名之著，實之喪也。吾悲人之喪實者，又悲人之悲¶
　人者，又悲人之悲，人而不自悲，其悲者與道爲愈遠矣。仲尼¶
　之楚，楚王觴之，孫叔敖執爵，市南宜僚祭酒，曰，古人嘗以此¶
　進言。仲尼曰，𨚑聞有不言之言，市南宜僚弄丸而兩家難解，¶
　孫叔敖甘寢秉羽而郢人投兵，皆未嘗言也。𨚑願有喙三尺，¶
　烏容言哉！彼二子爲不道之道，此之謂不言之辯，道雖散之¶
<pb:CK-KZ_JY133_04p092a>¶
　而爲萬，而總歸于德之一。言之所知有限，而休乎知之所，不¶
　知無窮。道止于一而德則不能不分途也，知極于不知而辯¶
　則不能以恍惚逞也。吾恐儒墨分而學術裂矣。惟聖人者出¶
　而與造化爲徒，有大美而不居其功。其道大，故其人亦大觀¶
　之。狗不以善吠爲良，人不以善言爲賢，乃知聖人不自大，愈¶
　增其大。夫大則備矣。胸中包羅萬象，萬物不爲有餘，一已不¶
　爲不足。一時可也，千古可也。而大人之誠與之爲不磨。子綦¶
　以八子問九方歅孰爲祥，九方歅曰，梱也祥，將食與國君。同¶
　子綦出涕，而九方歅以綦爲禦福，子綦曰，歅亦知酒食之所¶
　自來耶？吾未嘗牧養而牂生于奥，未嘗田獵而鶉生于宎，且¶
<pb:CK-KZ_JY133_04p092b>¶
　得謂之怪耶？不得謂之怪耶？夫人有世俗之功，卽宜有世俗¶
　之賞。今梱也有事功乎？有謀慮乎？相與於無，相與相爲於無¶
　相爲，無其功而獲其福殆，怪徵也。而我與吾子未嘗有怪行，¶
　吾是以泣。無何而梱爲盜所得，刖其足而鬻於齊爲閽者，終¶
　身食肉而終。九方歅之皮相雖有驗，而怪徵之說果不誣矣。¶
　許由當堯之世而思以逃之，曰，堯之爲人也，藏仁以要人，吾¶
　恐適以啟後世不仁之端。今之聚民者，不過愛之、利之、譽之，¶
　去其所惡而已，皆仁義也。仁義可行之以示公，亦可竊之以¶
　濟私，譬之假貪禽者以網罟其爲害也，不滋甚耶！亦猶一人¶
　初操刀制器以利天下，不知覕爲一割之頃，朴散爲器而利¶
<pb:CK-KZ_JY133_04p093a>¶
　之之時，已寓賊之之機矣。非絶聖棄知不尙賢者，安知此道¶
　哉！莊老看天下三品人，雖有暖姝、濡需、卷婁之不同，以言乎¶
　失性殘命則一也。所謂暖姝者，學一先生之言自媚媚人，而¶
　不知道無我相，亦無人相。暖暖姝姝爲此柔妖胡爲者也。有¶
　濡需者猶豕蝨擇疏𩯡，乳股而處之，自以爲安，不知屠者一¶
　旦鼓臂操烟火，而蝨與豕俱焦也。然則天下有托身豪門由¶
　此域而進，與之同福；亦由此域而退，與之同禍。遲滯觀望爲¶
　此濡需胡爲者也。卷婁者，舜也。羊肉不慕蟻，蟻慕羊肉羶也。¶
　舜有羶行，故人歸之，而招堯之舉至于衰老，形勞心瘁而不¶
　得休息，兢兢業業何乃自苦？爲此卷婁胡爲者也。是以神人¶
<pb:CK-KZ_JY133_04p093b>¶
　不可得而親，亦不可得而疏。棄蟻知棄羊，意同魚忘，故目内¶
　視，耳内聽，心内存，其準如繩之直，其變如環之循。純如天運¶
　之自然，而不以人參之。古之眞人知心生則神死，得非眞得。¶
　而失爲眞失，甯心死則神活，得爲一得永得，而失非果然有¶
　所失也。猶藥有君臣佐使之宜，且時爲帝也，况於人乎！大夫¶
　種能知越之以亡爲存，不知敵國破，謀臣亡，乃其身之所以¶
　愁也。故曰，鴟目雖明不能晝，見鶴脛雖長不可使解。風日雖¶
　有損于河，而不能涸有源之泉，水之守土也。人知之影之守¶
　形也，人知之至于物之守物如磁石之吸鐵也，乃一氣之制¶
　服也。非知道者曷敢言之！世有目窮于明，耳窮于聰，猶其小¶
<pb:CK-KZ_JY133_04p094a>¶
　也。至心窮於狥，則未有不爲靈府之累者。視外誘之攻我，不¶
　以爲巳賊，而反以爲已寶，聽其精竭身亡，而不知講求性命¶
　之道也。哀哉！知足有不踐之地，而後可以壯人之踐，則知人¶
　有不及知之知，而後謂之爲知天。道原於一，大一，道之始也。¶
　道含於陰，大陰，道之母也。道竅於明，大目，道之神也。道統於¶
　同，大均，道之布也。道散於方大方，道之殊也。道應於時，大信，¶
　道之徵也。道司於契，大定，道之止也。故知大一則數者皆知¶
　矣，故物有通必有不通，而大一則無通而無不通。物有解必¶
　有不解，而大陰則無解而無不解。視有到必有不到，而大目¶
　則無視無不視。凡緣有遇有不遇，而大均則無遇無不遇。凡¶
<pb:CK-KZ_JY133_04p094b>¶
　物有體有不體，而大方以太虛爲體無體而無不體。凡信有¶
　可稽有不可稽，而大信則無稽而無不稽。凡定有持有不可¶
　持，而大定則不出中央以應無窮，無持而無不持。此之謂人¶
　盡天純，定後生照。冥冥有主宰，斯昭昭有倫類。似解不解，似¶
　知不知。故以有涯求之不得，而以無涯求之亦不得。俯仰上¶
　下，莫非造化之昭著也。進退古今，不見造化之成虧也。疑其¶
　無則惑於有，疑其有則惑於無，非有非無，有不惑也者而後¶
　能大不惑。¶
<pb:CK-KZ_JY133_04p095a>¶
　
** 雜篇則陽第二十五¶
　
　　(此篇引求富貴人於道德之中，欲其以聖人爲師而見本來面目。甯自埋於民而陸沈，毋離性滅情而亡神；甯爲由¶
　　中出者虛而不着，毋爲自外入者執而無主天地間一陰陽而已，非相照、相蓋、相治，卽相代、相生、相殺；非謂莫之爲¶
　　而爲，卽謂爲。若或使之二者一偏于虛，一偏于實，不知非虛非實，非默非語，乃爲道之極。)¶
則陽(姓彭，名陽，字則陽，周初時人。)遊於楚，夷節(楚臣)言之於王，王未之見，夷節¶
歸。彭陽見王果(楚賢人。)曰：『夫子何不譚我於王？』王果曰：『我不若公¶
閱休。』(隱士。)彭陽曰：『公閱休奚爲者邪？』(音耶)曰冬則擉(觸捉二音刺也)鼈于江，¶
夏則休乎山樊。有過而問者，曰：『此予宅也。』夫夷節已不能，而况¶
我乎！吾又不若夷節。(不屑爲之意。)夫夷節之爲人也，無德而有知，(無恬¶
　退之德，有干進之知。)不自許，以之神其交，(不以名節自許，神交惟勢利之人。)固顚冥乎¶
<pb:CK-KZ_JY133_04p095b>¶
富貴之地，非相助以德，相助消也。(皆迷于富貴若，與之相與，無益而有損。)夫凍者¶
假衣於春，暍(音渴)者反冬乎冷風。(言人苦凍而無衣，則假于陽春以爲衣而自暖，傷暑而成暍，則¶
　披於冷風而自寒，人之相與，必以有餘濟其不足，則陽好進，故以恬退規之也。)夫楚王之爲人也，形¶
尊而嚴；其於罪也，無赦如虎；非夫佞人正德，其孰能撓焉！(楚王自處¶
　嚴，處人刻，非有辯才正德不能動之。當時以佞爲賢加以正德，則爲有用之才。惟正人能撓君之佞，惟佞人能撓君之正。¶
　撓，屈也。)故聖人，其窮也使家人忘其貧，其達也使王公忘爵祿¶
而化卑。(惟聖人進退隱見，無所不宜，忘其爵祿而能下士，則化尊爲卑矣。)其於物也，與之爲娛¶
矣；其於人也，樂物之通而保巳焉；故或不言而飲人以和，(於物樂與¶
　之羣，而無猜忌之心；於人樂其通而無自失之意。其和氣之所薰蒸，人不飲而自醉。)與人並立而使人¶
化。父子之宜，彼其乎歸居，而一間其所施。(彼其歸而居乎家，父子以正，恩義以篤，間¶
<pb:CK-KZ_JY133_04p096a>¶
　其所施，親親而仁民，仁民而愛物，卽不混于所施意。)其於人心者，若是其遠也。(言休則如此，陽¶
　如彼，其人之度量相越之遠也。)故曰待公閱休。(待此人而與之以見楚王，則彼必上化乎君，下助于友，豈¶
　予之所能及哉！)聖人達綢繆，周盡一體矣，而不知其然，性也。復命摇¶
作而以天爲師，人則從而命之也。(綢繆，乃纒綿補葺也。賢知之士達此理，不過多力補塞家¶
　國之空疏，以救國家之危殆。聖人達此理，則知情氣神稍有不滿，皆吾體之有未盡也。必煉精還氣，煉氣還神，而一體始¶
　周盡矣。聖人亦不知其然而然也，乃先天之性本如是耳。惟了性者能了命而歸根復命。凡所動作，而以天爲師。觀天之¶
　道，執天之行也。未周盡時，吾身一，行持一，與天體而同運已周盡時吾身之精氣神必與天體而同虛所謂煉神還虛也¶
　至于虛空莫測人則從而命之曰聖人，而聖人曷常自知其爲聖哉！)憂乎知，而所行恒無幾時，¶
其有止也，若之何！(承上言聖人師天，庸人師心，常以百年而懷千年之憂，不知百年之中所行幾何？我方欲¶
　行而生時又止矣，我若之何哉？不若師天而順應之爲得也。)生而美者，人與之鑑，不告則¶
<pb:CK-KZ_JY133_04p096b>¶
不知其美於人。也若知之，若不知之，若聞之，若不聞之，其可喜¶
也終無已，人之好之亦無已，性也。(妍生于𡟎，若不與之鑑，不爲之告，則不自知其爲妍矣。知¶
　若不知，聞若不聞，而其美者終不因之爲加損也。以喻聖人不自知其能愛。)聖人之愛人也，人與¶
之名，不告則不知其愛人也。若知之，若不知之，若聞之，若不聞¶
之，其愛人也終無已，人之安之亦無已，性也。(聖人不自知其愛，觀鑑可以喻矣。)¶
舊國舊都，望之暢然；雖使𨚑陵草木之緡，(音昏)入之者十九，猶之¶
暢然、况見見聞聞者也，以十仞之臺縣(音玄)眾間者也！(久旅而歸，舊都凡入¶
　吾目者十忘其九，猶爲之暢然，况入道之人，見所自見，聞所自聞，皆吾心固有之物，能不暢然喜乎！本來面目卽舊都也，¶
　喻以明覺性得，復之喜興感愴也。又喻見性者猶以十仞高臺懸眾樂而間作之，則聲容四達，耳目一新，其暢何如！)冉¶
相氏得其環中以隨成，與物無終無始，無幾無時。日與物化者，¶
<pb:CK-KZ_JY133_04p097a>¶
一不化者也，闔嘗舍之！(冉相氏，古之得道聖人也。環中不是虛說，環中卽玄牝，所謂天上三十六，地下¶
　三十六，有人知此竅，打破黃婆屋也。故得此竅則道可以隨成，年與天齊，安有終始乎！無幾無時，猶言不多時也。且精化¶
　爲氣，氣化爲神，與物俱化矣。猶有一不化者，幻身也。闔嘗舍此幻身則可以登雲天矣。)夫師天而不得¶
師天，與物皆殉，(師天者，無心而順應；殉物者，有情而私感，殉物則不得謂之師天矣。)其以爲事也¶
若之何？夫聖人未始有天，未始有人，未始有始，未始有物，(天無爲也，¶
　人有爲也，非惟無有爲無，無亦無何天、何人、何始、何物。)與世偕行而不替，所行之備而¶
不洫，其合之也若之何？(凡與人同者，多不耐久。涉世應接不暇者，必多失足。今雖與世並行，而不疲弊，¶
　雖應事接物，所行周備，而不陷溺，其合干道也。若之何言自然合道也。)湯得其司御(猶司牧也)門尹¶
登恆(恒作衞言湯爲司御尹登陽衞)爲之傅之，從師而不囿，得其隨成。爲之司¶
其名；(伊尹爲傳而不局于規矩隨寓而成功其所成者不過爲愓司其名夫名者實之賓有實乃有名也)之名嬴¶
<pb:CK-KZ_JY133_04p097b>¶
　(音盈)法，得其兩見。(音現)仲尼之盡慮，爲之傅之。(之作此，嬴作餘，實正也。名，餘也。法當¶
　先正而後餘。今尹爲愓司，此名特操其法之餘，不過欲愓得其名，因以求其實，使兩者並見耳。後仲尼之徒，盡其思慮爲¶
　時君之師傅，亦無出于名實而已矣。)容成氏曰：『除日無𡻕，無内無外。』(容成卽黃帝所命造¶
　厯者，三百六十有零，積日成𡻕。若除一日則不成，𡻕外之名，因内而生，無内則無外矣。)魏瑩(音英，惠王也。)與¶
田侯牟(齊威王。)約，田侯牟背之。魏瑩怒，將使人剌之。犀首(魏官名，公孫衍¶
　爲之。)聞而恥之曰：『君爲萬乘之君也，而以匹夫從讎！衍請受甲¶
二十萬，爲君攻之，(以萬乘之君而行剌，是盜賊之事，故衍恥而願攻之。)虜其人民，繫其牛¶
馬，使其君内熱發於背。然後拔其國。忌也出走，(畏忌而走。)然後抶(音秩，¶
　擊也。)其背，折其脊。』(抗，吭，拊背之意。)季子(魏臣。)聞而恥之曰：『築十仞之城，城¶
者旣十仞矣，則又壞之，此胥靡之所苦也。今兵不起七年矣，此¶
<pb:CK-KZ_JY133_04p098a>¶
王之基也。衍亂人，不可聽也。』(魏誠非齊敵，而衍顧爲誇大之言，此季子耻之，而以築城爲喻。)華¶
子(魏臣。)聞而醜之(醜其未聞道也)曰：『善言伐齊者，亂人也；善言勿伐者，亦¶
亂人也；謂伐之與不伐亂人也者，又亂人也。』君曰：『然則若何？』曰：¶
『君求其道而已矣！』(罪莫大于可欲。善言伐齊則見利之可欲，固亂人也，善言勿伐則見善之可欲，亦亂人也。¶
　謂伐與不伐亂人也者，不免于有見，又亂人也。惟求其道，則不滯于一偏之見，亂之所由息也。)惠子(惠施。)聞之¶
而見戴晉人。(梁賢人，惠子薦之於王。)戴晉人曰：『(設喻)有所謂蝸(音瓜，蝸牛也。)者，君¶
知之乎？』曰：『然。』『有國於蝸之左角者，曰觸氏，有國於蝸之右角者¶
曰蠻氏，時相與爭地而戰，伏尸數萬，逐北旬有五日而後反。』(蝸牛¶
　小矣，而左右兩角之觸蠻，則又小之小者，知所爭之至小，則進于不爭矣。)君曰：『噫！其虛言與？』(音余)曰：¶
『臣請爲君實之。君以意在四方上下有窮乎？』君曰：『無窮。』(太虛之間也。)¶
<pb:CK-KZ_JY133_04p098b>¶
曰『知遊心於無窮，而反在通達之國，(人跡所及爲通。達謂四海之内也。)若存若¶
亡乎？』(今以四海爲大，以太虛視之，若有若無，至微𦕈矣。故日『若存若亡乎。』)君曰：『然。』曰：『通達之中有¶
魏，於魏中有梁，於梁中有王。(以中國而視魏，魏小矣。梁其所都于魏之中，而覩所都之地，則梁又¶
　小矣，於所都之中而觀王之一身，則又愈小矣。)王與蠻氏，有辨乎？』君曰：『無辨。』(天下固蝸也，王¶
　固一觸蠻也，奚以異哉！故曰無辨。)客出而君惝(音敝)然若有亡也。(茫然自失者，始知所爭之¶
　不足爭也。)客出，惠子見。君曰：『客，大人也，聖人不足以當之。』惠子曰：¶
『夫吹管也，猶有嗃(音涸)也；吹劍首者，吷(音血)而已矣。』(管猶有竅，比之簫笛，雖無音節¶
　吹之，猶有嗃然之聲，若劍首之環，吹之吷然。過矣全無聲也。)堯舜，『人之所譽也；道堯舜於¶
戴人之前，譬猶一吷也。』(堯舜，聖人也。道聖人于大人之前，則聖者失其爲聖，安得有聲乎哉！堯舜且無¶
　聲，况蠻觸乎大，晉人止以小梁國也。)孔子之楚，舍於蟻邱之漿。(賣漿之家)其鄰有夫¶
<pb:CK-KZ_JY133_04p099a>¶
妻臣妾登極(乘屋也。)者。子路曰：『是稯稯(音宗，髮亂不整，子路異之。)何爲者邪？』仲¶
尼曰：『是聖人僕也。(隱爲僕隸。)是自埋於民，自藏於畔。(埋于民則不爲可見之行，藏于¶
　畔則不居中正之德。)其聲銷，其志無窮，其口雖言，其心未嘗言，方且與¶
世違而心不屑與之俱。是陸沈者也，(聲消志無窮，退藏于宻而遊方之外，欲無言而不能¶
　無言，與世違而不屑與俱，將欲逃世。而去也。以聖德遊人間，而人莫知，猶處陸而沈，人莫見也。)是其市南宜¶
僚邪？子路請往召之。孔子曰：『已矣！彼知邱之著於已也，知邱之¶
適楚也，以邱爲必使楚王之召已也，(彼亦知吾之知彼也，必將屬王召之矣。)彼且¶
以邱爲佞人也。夫若然者，其於佞人也羞聞其言，而况親見其¶
身乎！(彼將以我爲多言而佞矣。有德之人其遠佞也，惟潛藏之不出而肯我見乎！)而何以爲存？』(言其必去¶
　而不留矣。)子路往視之，其室虛矣。(挈妻子而去之，絶人逃世也。)長梧封人問子¶
<pb:CK-KZ_JY133_04p099b>¶
牢曰：『君爲政焉勿鹵莽，(鹵，剛鹵之地人多倦耕而草生。莽，草莽也。)治民焉勿滅裂。(田中¶
　無水而有裂文)昔予爲禾，耕而鹵莽之，則其實亦鹵莽而報予；芸而¶
滅裂之，其實亦滅裂而報予。予來年變，齊(盡易耕耘之法。)深其耕而熟¶
耰之，其禾繁以滋，予終年厭飱。』(音孫，封人治田喻政，莊子又因以喻學也。)莊子聞之¶
曰：『今人之治其形，理其心，多有似封人之所謂，遁其天，離其性，¶
　(遁其自然之天而離其無生之性。)滅其情，亡其神，(滅其順應之情而亡其思慮之神。)以眾爲。¶
　(如此之人甚眾也。)故鹵莽其性者，欲惡之孼，爲性雈葦蒹(音兼)葭，(音加)始¶
萌以扶(助也。)吾形，尋(漸也)擢吾性，(欲，惡始萌之時，謂可以扶吾形，隨卽擢亂吾性，『始』字與『尋』字相呼應)¶
並潰漏發，不擇所出，(精氣散逸上潰下漏不知所出。)漂疽疥癰，(所謂潰也)内𤍠溲膏，¶
　(所謂漏也。)是也。(性得其養，則形神俱妙。失養則形神俱病，理之常也，此便是鹵莽之報。¶
<pb:CK-KZ_JY133_04p100a>¶
　呂志甫曰：『爲道日損，以至無爲，是所以治形理心者也。而乃遁天離性，滅神亡情，以眾爲而不知止，則鹵莽之甚矣。内之¶
　欲惡爲雈葦外之蒹葭，扶吾形尋擢吾性，天理滅矣。於是時而欲治之可得乎？並潰漏以下，皆欲惡爲孼，奪其眞之所爲¶
　也。』)栢矩(有道之人。)學於老聃，曰：『請之天下遊。』老聃曰：『已矣！天下猶¶
是也。』又請之老聃曰：『汝將何始？』曰：『始於齊。』至齊，見辜人焉，推而¶
强之，解朝服而幕之，號天而哭之(矩遊至齊見罪人而哀矜之，故幕之泣之也。)曰：子¶
乎子乎！天下有大菑，子獨先離之，曰莫爲盜！莫爲殺人！(莫，疑詞，言子之¶
　罹此辜者莫是爲盜乎？莫是殺人乎？所以致此者必有其由。)榮辱立，然後覩所病；貨財聚，¶
然後覩所爭。今立人之所病，聚人之所爭，窮困人之身使無休¶
時，欲無至此，得乎！(太古之治，不尙賢，不貴難得之貨。今尙名則榮辱立，尙利則爭端起。人之所病莫如辱，莫¶
　如貧；所爭莫如榮，莫如貨。自聖人立之，軌物以辨貴賤，而天下因有貧富，病者爭者日甚一日，以就窮困而無休時，欲其¶
<pb:CK-KZ_JY133_04p100b>¶
　不盜不殺，庸可得乎！)古之君人者，以得爲在民，以失爲在已；以正爲在¶
民，以枉爲在已；故一形有失其形者，退而自責。(古之人君得與正，本不在民也，¶
　而以爲在民。失與枉，本不在已也，而以爲在已。一物之失其則，則曰匹夫不獲時予之辜，其責已也如此。)今則不¶
然。匿爲物而愚不識，大爲難而罪不敢，重爲任而罰不勝，遠其¶
塗而誅不至。(四者皆末世苛刻之政。)民知力竭，則以僞繼之，日出多僞，(上之¶
　人)士民安取不僞！(下之人。)夫力不足則僞，知不足則欺，財不足¶
則盜。盜竊之行，於誰責而可乎？』(夫僞也，欺也，盜也，皆不足之故也。民之所以不足，誰之責也？)¶
蘧伯玉行年六十而六十化，未嘗不始於是之，而卒詘之以非¶
也，(凡人是在事始，覺非在事卒。)未知今之所謂是之非五十九非也。(伯玉行年五十¶
　而知四十九年之非，猶末化也。至六十而化，安知六十之化非五十九年之非耶？)萬物有乎生而莫¶
<pb:CK-KZ_JY133_04p101a>¶
見其根，有乎出而莫見其門。人皆尊其知之所知而莫知恃其¶
知之所不知而後知，可不謂大疑乎！(萬物生出非無根無門，但虛寂而有所不覺耳。所知¶
　卽有名有狀者，物也；所不知卽無名無狀者，物物者也，根也，門也。)已乎已乎！且無所逃。(巳乎巳乎，¶
　誰能逃此而獨爲知乎！《陰符經》云：『人知其神之神，而不知不神之所以神。』意蓋如此。)此則所謂然與，然¶
乎？(始乎自疑終乎自决卽非與曰非也之意)仲尼問於太史大弢(音韜，人名。)伯常騫、狶韋¶
　(二人名。)曰：『夫衞靈公飲酒湛(音耽)樂，(音洛)不聽國家之政，田獵畢弋，¶
不應諸侯之際；其所以爲靈公者何邪？』(何以諡之爲靈。)大弢曰：『是因是¶
也。』(因國人之同是而諡之。)伯常騫曰：『夫靈公有妻三人，同濫而浴。史鰌奉¶
御(猶今之召對也。)而進所，(所居之處。)搏幣而扶翼。(以鰌爲賢，而奉御之勞。故搏幣而扶翼之，使其不得¶
　終禮，此其所以爲肅賢也。)其慢若彼之甚也，見賢人若此其肅也，是其所¶
<pb:CK-KZ_JY133_04p101b>¶
以爲靈公也。狶韋曰：『夫靈公也死，卜塟於故墓不吉，卜塟於沙¶
邱而吉。掘之數仞，得石槨焉，洗而視之，有銘焉，曰：『不馮(音憑)其子，¶
靈公奪而埋之。』(子孫不可憑藉，遂爲靈公所奪，見未生之前，此名巳定。)夫靈公之爲靈也¶
久矣，之二人何足以識之！』(呂吉甫曰：『大𡸅、伯常騫則以人論之，狶韋則以天論之。以天論則雖名諡，¶
　固非人之所能爲也。)少知問於太公調曰：『何謂𨚑里之言？』太公調曰：『𨚑¶
里者，合十姓。百名而以爲風俗也，(人物雖異，風俗則同。)合異以爲同，(合姓名爲¶
　𨚑里，異爲同也。)散同以爲異。(散𨚑里爲姓，名同爲異也。非如一家之言，異不能合，同不能散也。)今指¶
馬之百體而不得馬，而馬係於前者，立其百體而謂之馬也。(譬之¶
　馬散爲百體，指其一處不可言馬，總其百體合而爲一，方可謂馬，喻異不見道，合而爲同方始見道。)是故𨚑山¶
積卑而爲高，江河合水而爲大，大人合并而爲公。(𨚑山積卑，江河合水，大人¶
<pb:CK-KZ_JY133_04p102a>¶
　合公，亦不外乎此理。蓋能合邱里而得宜，則合天下之物情亦猶是也。在乎公之一字而已。)是以自外入¶
者，有主而不執；由中出者，有正而不距。(外人者，聽言者也。中出者，立言者也。聽人之言，¶
　吾心雖有所主而不可執定一已之見；立言垂訓，吾心雖有取正而不可距逆他人之意。)四時殊氣，天不¶
賜，故𡻕成；五官殊職，君不私，故國治；(四時運行而天無私厚，故成𡻕；五官効職而君無私¶
　人，故國安。)文武大人不賜，故德備；萬物殊理，道不私，故無名。(凡人已所¶
　無之物，或天賜之，或君賜之，皆外增其所未備。惟文武俱全之大人不待賜而德備于已，故文武惟其所用，析萬物而觀¶
　之，殊性則殊理，似有私厚于其間。而道則萬物統，體一太極，渾然而無名，未常私厚一物也。)無名故無爲，¶
無爲而無不爲。時有終始，世有變化。禍福湻湻，至有所拂者而¶
有所宜；自殉殊面，有所正者有所差。(凡物有名者必有所作爲，作爲多私，伎倆窮而不能¶
　爲矣。惟道無名故無爲，所以不能窮其爲，而無不爲矣。此何故？以時有終始，而道無終始。世有變化而道無變化，禍福湻¶
<pb:CK-KZ_JY133_04p102b>¶
　湻似無分別，天下禍福，有不當至者是爲有所拂，然而禍福亦有合應者，則爲有所宜，猶人之面相雖殊，有禍當禍，福當¶
　福，而爲正者。亦有不當禍而禍，不當福而福，爲差者。君子甯德備而未必獲福，適值其拂不爲無德，而徼福冀天之差。)¶
比于大澤，百材皆度；觀乎大山，木石同壇。(百材雖異而同度，于大澤之中，木石雖異¶
　而同萃乎！大山之，上則同中有異，而異之未始不歸于同。)此之謂𨚑里之言。』少知曰：『然則¶
謂之道，足乎？』(言于𨚑里，則天下可知，少知便以同中之異，異中之同而爲道。)太公調曰：『不然。今¶
計物之數，不止于萬，而期曰萬物者，以數之多者號而讀之也。¶
　(物不止于萬而以萬稱約而言之也)是故天地者，形之大者也；陰陽者，氣之大¶
者也；道者爲之公。因其大以號而讀之，則可也，(形氣奚止天地陰陽，舉其大者¶
　耳。道本無名，强名之公，又强名之大人因以大號之。)已有之矣，乃將得比哉？則若以斯¶
辯，譬猶狗馬，其不及遠矣！(道本無名而以名稱之，則已有矣。乃將得與無名者比哉！若以斯而辨道，¶
<pb:CK-KZ_JY133_04p103a>¶
　不猶狗馬之大小遠不相及哉！)少知曰四方之内，六合之裏，萬物之所生惡¶
起？』(少知聞不得與道比，故疑于無物而問萬物之所生從何而起。)太公調曰：『陰陽相照，相蓋相¶
治；四時相代，相生相殺。(調從起處說起，太極旣判，陰陽乃分，懸象著明照也。陰陽互藏，其宅蓋也。陽舒¶
　陰慘，治也。四時之氣代謝，生克循環不窮。)欲惡去就，於是橋(高起之義。)起；雌雄片合，於¶
是庸有。(萬物乘氣機以化生，有生則有情矣。欲惡取舍，突然而起，雌雄分合，動靜有常矣。)安危相易，禍¶
福相生，緩急相摩，聚散以成。此名實之可紀，精之可志也。(情欲旣起，¶
　則不能無事。故安危、禍福、緩急、聚散因之名實，精微件件，可紀而志也。)隨序之相理，(先後相隨之謂序，相¶
　理而不亂也。)橋運之相使，(橋則乘之以行，運則因之以濟，升降屈伸，若或使之也。)窮則反，終¶
則始；此物之所有。(窮反爲通，終則必始，造化如此，物理亦然。)言之所盡，知之所至，極¶
物而已。(言到盡處，知到至處，總來只說得個『物』字，故日極物。)覩道之人，不隨其所廢，不原¶
<pb:CK-KZ_JY133_04p103b>¶
其所起，此議之所止。』(然以言言道，以知知道，非實覩道者也。惟覩道之人不隨物之終，不原物之始，歸之¶
　無有，此辯論之所以息也。直到未始有始也者處，方爲究竟。)少知曰：『季眞(人名)之莫爲，接子¶
　(人名)之或使，二家之議，孰正於其情孰偏於其理？』(莫爲謂莫之爲而爲，無以¶
　宰之也。或使謂若，或使之然者，有以宰之也。二家孰當孰否，求以决之。)太公調曰：『雞鳴狗吠，是¶
人之所知；(造化之妙，非若雞鳴狗吠之易知也。)雖有大知，不能以言讀其所自化，¶
又不能以意其所將爲。(旣不能以言論究其自化，又不能以臆度測其將爲。)斯而析之，精¶
至於無倫，大至於不可圍，或之使，莫之爲，未免於物，而終以爲¶
過。(若將此理精而析之，小無倫而大不禦，豈二人之說所能盡乎！或之使莫之爲是論物，而非以論道也。論物則未免爲物，¶
　所囿而終有失言之過矣。)或使則實，莫爲則虛。有名有實，是物之居；無名¶
無實，在物之虛。可言可意，言而愈疏。(言或使明，明說有箇主使之者，太說實了；言莫爲全¶
<pb:CK-KZ_JY133_04p104a>¶
　是，偶然聚散，適然生死，太說虛了。故謂其有則名實俱有，而囿于物之居，後天也。謂其無則名實俱無，而在乎物之虛，先¶
　天也。大抵曰有無，皆可以言傳，可以意度，以此求道而道愈遠矣。此段大是，禪宗釋氏之經典意語多本乎此。)未生¶
不可忌，巳死不可阻。死生非遠也，理不可覩。或之使，莫之爲，疑¶
之所假。(造化鼓出機，則生乎不得不生，吾不可忌之而不生。鼓入機，則死乎不得不死，吾不可阻之而不死。死生相去¶
　不遠，死生可覩，而所以生死之理不可覩，冥冥之中疑其若或使之，又疑其莫之爲，總之皆假也。)吾觀之本，¶
其往無窮；吾求之末，其來無止。無窮無止，言之無也，與物同理；¶
　(吾觀道之本，往無窮則迎不見首；吾求道之末來，無止則隨不見後。是物之理，非物之形也。)或使莫爲，言¶
之本也，與物終始。(言莫爲或使者，其立言之本旨，始終要在物上見道，終不能離物，所以不得。)道不¶
可有，有不可無。道之爲名，所假而行。(謂道爲有，則着于色，相謂道爲無，落于邊。見道不可¶
　名，强而名之，其所名者皆假而已。)或使莫爲，在物一曲，夫胡爲於大方？(曲，偏也。二¶
<pb:CK-KZ_JY133_04p104b>¶
　者之論皆局于一偏，胡足以語大方乎！)言而足，則終日言而盡道；言而不足，則¶
終日言而盡物。(同一言也，若果有所見，雖謂之言，亦可以盡道，希言自然也。若無所見，則言不足以盡道，第盡¶
　物而已，多言數窮也。)道物之極，言默不足以載；非言非默，議有所極。』(自物¶
　觀之，道本無物；自道觀之，無物非道。言之不可，默之不可，非言非獸之中自有至極之議。)¶
　復圭子曰：甚矣，古今人之不相及也。以今人兢進，古人恬退¶
　也。而則陽之爲人則古，而今也始因。夷節求見楚王而不果，¶
　旣又因王果而求見，王果曰，我不若公閱休，彼其爲人也，以¶
　山水之間而自娛，吾之所有志而不逮者也。而夷節則不然，¶
　富貴中人也，非道德中人也。其知識神情與之相助，以求富¶
　貴則有餘，與之相助以樂道德則不足。譬之凍者必假衣，衣¶
<pb:CK-KZ_JY133_04p105a>¶
　雖厚不若春和而凍解也。暍者必願風，風雖冷不若冬至而¶
　暍消也。慕進者必假資于權門，權門雖焰，不若恬退者之自¶
　貴也。以楚王之勢，威而且猛，非佞人而有正德者安能撓其¶
　不正以歸于正乎！故聖人者出，窮而能化家人，達而能化王¶
　公。與人常樂道而塞兌不言，人亦飲其和而自醉，况與之並¶
　立而父子不各正，與之同居而設施不咸宜者乎？若楚王之¶
　勢不啻冬之寒暍之𤍠，故曰待公閱休。與之同見楚王，上有¶
　助乎君，下有益于友，蓋規之也。人知聖人以萬物爲一體，不¶
　知聖人止於能自盡其性，靜處見其復命，動處見其煉神，謂¶
　聖人與天爲徒也可，謂聖人爲倫類中之眞人也亦可。何世¶
<pb:CK-KZ_JY133_04p105b>¶
　人不滿百年而懷千𡻕之憂，大夢未完而鐘鳴漏盡，付之於¶
　無可奈何者，多也。人有美色，爲人所喜，猶聖人之愛人，爲人¶
　所譽，鑑與告並能彰人之美，而彼若不知不聞美，卒不因之¶
　有損。則好好色者，人之性也。若聖人則無愛而無乎不愛，有¶
　其實者必有其名，雖至仁無譽，聖人不自知其愛而人莫不¶
　安者。好德，亦人之性也。夫旅棲者返故國見故物而喜，况内¶
　照者得見本來面目，其可喜又當何如？故古之冉相氏得環¶
　中之竅，則道隨之而成，其年雖永，能化精氣而不能化幻身，¶
　何不舍此幻身而作飛天仙乎？師天而不狥物，惟聖人爲能，¶
　忘天，忘人，忘始，忘物。正行而不倚，旁行而不流，不聞湯爲司¶
<pb:CK-KZ_JY133_04p106a>¶
　御，尹執權衡，以爲萬民傅乎？彼其革夏命也，不囿于規矩也。¶
　不過成湯之功以著千秋之名耳，孰知名乃剩物也。君得臣¶
　見爲知人，臣得君見爲擇主。而仲尼之徒猶罄其思慮以爲¶
　萬世之師傅也，亦聖人愛人之心，不欲萬古如長夜。仲尼日¶
　也千古，若少一仲尼，必不成世界三百餘日。而除一日亦不¶
　成𡻕功。内有賢師傅立於下，而後外有明良興于上，若無仲¶
　尼之徒以師于内，安得外有碩輔以佐聖主乎！公孫衍因齊¶
　侯背約而欲興師以雪恥，此季子又恥衍之恥也。猶壞已成¶
　之城而徒爲胥靡苦耳，衍亂人，不可聽也。華子醜其不聞道，¶
　乃曰君子之事其君，甚不可以有心爲也。善言伐齊者，似太¶
<pb:CK-KZ_JY133_04p106b>¶
　多事，亂人也。善言勿伐者，又似不事事，亂人也。謂伐之與不¶
　伐，亂人者。又似無歸着，亦亂人也。然則若之何？君亦求之道¶
　而已矣。道何物也？所謂不顯惟德，百辟其刑之者也。惠子聞¶
　之而見戴晉人曰，環天下之大，猶一蝸也。環天下之各國，其¶
　國猶國於蝸之左右角者，曰觸氏，曰蠻氏，相與爭地而戰，伏¶
　尸數萬，逐北旬日且爲虛言乎？爲實事乎？君知以意在四方¶
　上下爲無窮，則知遊心于無窮而反于四通八達之國甚𦕈¶
　小也。君日然，曰通達之中有魏，則魏小于魏；中有梁，則梁亦¶
　小于梁；中有王，則王亦小。信斯言也，則王與蝸角之蠻氏有¶
　辨乎？無辨乎？君始自失乃悟其所爭之不足爭也。客出，惠子¶
<pb:CK-KZ_JY133_04p107a>¶
　日，夫吹管也猶有聲，吹劍首者吷然而已矣，無聲也。堯舜，人¶
　之所譽也。道堯舜于戴晉人之前，譬猶一吷也，安得有聲譽¶
　乎！孔子之楚見有夫妻爲人臣妾而登極者，子路曰，是人髮¶
　亂而稯稯何爲者耶？仲尼曰，是有聖人之德而隱于僕隸也。¶
　自埋而自藏，聲銷而志大，雖言而不言，入世而玩世，是陸沈¶
　者耶，抑爲市南宜僚耶？子路往請召之。孔子曰，彼何人者耶？¶
　不卜而先知，知𨚑之揚已，且惡聞其言，而况肯目擊之乎？子¶
　路往視之，其室已虛矣。長梧封人問子牢曰，愼終如始，政之¶
　經也。撫字心勞，民之主也。耕耘而鹵莽滅裂者，且有鹵莽滅¶
　裂之報，况爲政治民乎！莊子聞其言而得治形，理心之道焉。¶
<pb:CK-KZ_JY133_04p107b>¶
　彼眾人之遁天離性，滅情亡神者，皆鹵莽其性也。内之欲惡¶
　爲雈葦蒹葮，似以扶吾形，不知欲惡熾而天理滅矣。上潰下¶
　漏，將安所底止乎！栢矩學老聃之道，請之天下遊之齊，見一¶
　辜人解衣衣之，號而哭之曰，天下有大菑，子何爲而先離？莫¶
　是爲盜耶？莫是殺人耶？天下有大榮而爲人所趨，斯有大辱¶
　而爲人所病，貨有大聚而爲人所積，斯有大散而爲人所爭。¶
　今之爲政者以所病招所爭，欲其不盜不殺人，此必不得之¶
　數也。古之君人者，有善則歸之于民，有不善則歸之于已。凡¶
　有所失必退而自責，而可望于今之人哉！匿爲物而愚不識，¶
　猶小試之也。大爲難而罪不敢，則責人以不堪矣。重爲任而¶
<pb:CK-KZ_JY133_04p108a>¶
　罰不勝，猶薄處之也。遠其塗而誅不至，則死者不可復生矣。¶
　羣知屈，羣愚，羣力又屈羣，知民之知力竭，惟有欺僞而巳矣。¶
　欺僞不巳，竊盜生焉。爲民上者，胡不自責自非，如蘧伯玉之¶
　行年六十而六十化，安知今之所謂是非五十九年之非耶？¶
　凡物有生者，有生生者，根也。有出者，有出出者，門也。有知者，¶
　生與出也。有知其知之所不知者，根與門也。天下有大知，斯¶
　有大疑。吾欲已乎已乎！而不爲大疑，逃不知而爲獨知，豈知¶
　不知之知乃深於知者也。衞靈公，無道之君也，而何以諡之¶
　爲靈？太史弢曰，此亦因眾人之所是而是之者也。伯常騫曰，¶
　夫靈公雖縱于色欲而肅于見賢，不以人欲蔽天理也，此其¶
<pb:CK-KZ_JY133_04p108b>¶
　所以爲靈也。狶韋曰，夫靈公死而卜葬，掘得石槨有銘焉曰，¶
　死者之子孫不得憑藉，有靈公奪而埋之。則靈公之爲靈也¶
　久矣，天也，非人也。二子何足以識之！少知問於太公調曰，何¶
　謂𨚑里之言？太公調曰，方殊氣則殊風，殊風則殊俗，此五方¶
　之風俗也。然而有一方之𨚑里，合十姓百名而成一方之風¶
　俗，人心雖異，而民俗則同，不殊風也。習染雖同，而趨向各別，¶
　其流分也。亦猶指馬之一體不可以爲馬，必合百體而後成¶
　其馬。𨚑山積卑可使之高，江河積氷可使之大，大人聚天下¶
　邱里之言，可合私以成其公，不知大人至公亦至虛也。有時¶
　而聽言自外入，未嘗以有主之心而自執；有時而立言自中¶
<pb:CK-KZ_JY133_04p109a>¶
　出，未嘗以持正而外距。天無私氣故𡻕成，君無私人故國治，¶
　大人不私才故德備，道無私物故無名，無名故無爲，惟無爲¶
　而後能無不爲。卽時有終始，世有變化，而總不出禍福二端。¶
　卽塞翁失馬，禍兮福所倚。故以拂而得宜者有之，若自殉殊¶
　面之見，以爲正矣。而反獲差者亦有之，又福兮禍所倚也。譬¶
　之大澤之百材合而爲匠石之用，異而同也。大山之木石散¶
　而爲天下之用，同而異也。若冥理而歸于道，復何同異之辨¶
　哉！夫同異不足以盡道，亦猶物數稱萬不足以盡物，各以其¶
　大者言之耳。夫形之大者，天地；統之氣之大者，陰陽。統之道¶
　又以統天地陰陽其大詎可量耶？然旣有道之名，又安可與¶
<pb:CK-KZ_JY133_04p109b>¶
　無名者比哉！少知因疑于無物，故問萬物之所生從何而起。¶
　太公調從起處說起，太極分兩儀，便有日月相照也。陽升陰¶
　降，陰降陽升，相葢也；陽消而陰長，陰消而陽長，相治也。四時¶
　遞更相代也。盈虛消長互爲生剋，相生相殺也。萬物有生則¶
　有情，而欲惡之最初起者莫如雌雄之分合。然而皆良知也，¶
　故曰庸有，卽安危、禍福、緩急、聚散之不齊。不知者以爲名實¶
　之可紀，精神之可志，而知之者以爲物態之次第，氣運之驅¶
　使也。惡知窮則必通，終則必始，物之常理乎！况言與知到至¶
　處，止能盡物而見道者，直究夫物之未始有始也者，而辨論¶
　息矣。故謂道爲莫爲，又謂道爲，或使兩者皆偏，孰知道無言¶
<pb:CK-KZ_JY133_04p110a>¶
　言之，非也，道無意意之，非也。無小無大，杳杳冥冥，其中有神，¶
　可謂爲，或使可謂爲莫爲乎？將以涉有名實爲是，墮于物也；¶
　將以涉無名實爲是，又墮于虛也。大抵不可言，不可意者，道¶
　之精也。一着于有無，則可以言，言可以意。意者，道之粗也。有¶
　無莫大于生死，未生不得不生，巳死不得不死，死生一氣也。¶
　死生可覩，而理不可覩。世有以或使莫爲起見者，皆疑情也，¶
　假設也。吾欲觀道之本，先天地之始而無始，本可觀乎？吾欲¶
　觀道之末，後天地之終而無終，末可觀乎？有窮有止者，物也；¶
　無窮無止者，理也。物有終始而言斯亦有本，道不可有，以其¶
　無有也。有不可無，以其自無，非我無之也。然則道本無名，不¶
<pb:CK-KZ_JY133_04p110b>¶
　得已而假名之耳。彼或使莫爲二者之論，皆非大方也，同一¶
　言也。若言足以達意，則一言亦盡道，况終日言乎！言不足以¶
　達意，多言數窮，祇盡物耳，終日言奚益乎！故欲窮道物之極，¶
　言之不是，默亦不是，吾言而未嘗言，非言也；默而未嘗默，非¶
　默也。非言非默，乃爲議道之極，而無以加矣。太公調其知道¶
　乎！¶
¶	
道藏輯要牛集十一終¶
¶	
