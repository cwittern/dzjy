#-*- mode: org; -*-
#+TITLE: 南華眞經註疏
#+DATE: 2011-05-31 16:19:54
#+PROPERTY: kxid KX133
#+PROPERTY: pinyin Nanhua Zhenjing Zhushu
#+PROPERTY: baseedition CK-KZ
#+PROPERTY: source 重刊道臧輯要考正版
#+PROPERTY: dz DZ0745
#+PROPERTY: id JY132
<pb:CK-KZ_JY132_04p001a>¶
@fw重刋道藏輯要¶
* 　南華眞經¶
@by周莊周著　　　　　　　@by河　南　郭　象　注¶
　　　　　　　　　　　@by唐西華法師成玄英疏¶
** 　外篇¶
*** 　　騈拇第八¶
駢拇枝指出乎性哉而侈於德¶
　疏駢合也大也謂足大拇指與第二指相連合爲一指也枝¶
　指者謂手大拇指傍枝生一指成六指也出乎性者謂此駢¶
　枝二指並禀自然性命生分中有之侈多也德謂仁義禮智¶
<pb:CK-KZ_JY132_04p001b>¶
　信五德也言曾史禀性有五德藴之五藏於性中非剩¶
附贅縣疣出乎形哉而侈於性¶
　註夫長者不爲有餘短者不爲不足此則駢贅皆出於形性¶
　非假物也然駢與不駢其於各足而此獨駢枝則於眾以爲¶
　多故曰侈耳而惑者或云非性因欲割而棄之是道有所不¶
　存德有所不載而人有棄才物有棄用也豈是至治之意哉¶
　夫物有小大能有少多所大卽駢所多卽贅駢贅之分物皆¶
　有之若莫之任是都棄萬物之性也¶
　疏附生之贅肉縣係之小疣並禀形以後方有故出乎形哉¶
　而侈性者譬離曠禀性聰明列之藏府非關假學故無侈性¶
<pb:CK-KZ_JY132_04p002a>¶
　也¶
多方乎仁義而用之者列於五藏哉而非道德之正也¶
　註夫與物冥者無多也故多方於仁義者雖列於五藏然自¶
　一家之正耳未能與物無方而各正性命故曰非道德之正¶
　夫方之少多天下未之有限然少多之差各有定分豪芒之¶
　降卽不可以相跂故各守其方則少多無不自得而或者聞¶
　多之不足以正少因欲棄多而任少是舉天下而棄之不亦¶
　妄乎¶
　疏方道術也言曾史之德性多仁義羅列藏府而施用之此¶
　直一家之知未能大冥萬物夫能與物冥者故當非義而應¶
<pb:CK-KZ_JY132_04p002b>¶
　夫仁義不多不少而應夫多少千變萬化與物無窮無所偏¶
　執故是道德之正言¶
是故駢於足者連無用之肉也枝於手者樹無用之指也¶
　註直自性命不得不然非以有用故然也¶
　疏夫駢合之拇無益於行步故雖有此連終成無用之肉枝¶
　生於手指者既不益操捉故雖樹立此肉終是無用之指也¶
　欲明禀自然天性有之非關助用而生也¶
多方駢枝於五藏之情者淫僻於仁義之行¶
　註五藏之情直自多方耳而少者橫復尙之以至淫僻而失¶
　至當於體中也¶
<pb:CK-KZ_JY132_04p003a>¶
　疏夫曾史之徒性多仁義以此情性駢於藏府性少之類矯¶
　性慕之矜此僞行求於天理既非率性遂成淫僻淫者耽滯¶
　僻者不正之貌¶
而多方於聰明之用也¶
　註聰明之用各有本分故多方不爲有餘少方不爲不足然¶
　情欲之所蕩未嘗不賤少而貴多也見夫可貴而矯以尙之¶
　則自多於本用而困其自然之性若乃忘其所貴而保其素¶
　分則與性無多而異方俱全矣¶
　疏言離曠素分多於聰明性少之徒矯情爲尙以此爲用不¶
　亦謬乎¶
<pb:CK-KZ_JY132_04p003b>¶
是故駢於明者亂五色淫文章青黃黼黻之煌煌非乎而離朱¶
是已¶
　疏斧形謂之黼兩己相背謂之黻五色青黃赤白黑也靑與¶
　赤爲文赤與白爲章煌煌眩目貌也豈非離朱乎是然也已¶
　助聲也離朱一名離婁黃帝時明目人百里察毫毛也¶
多於聰者亂五聲淫六律金石絲竹黃鍾大呂之聲非乎而師¶
曠是已¶
　註夫有耳目者未嘗以慕聾盲自困也所困常在於希離慕¶
　曠則離曠雖性聰明乃是亂耳目之主也¶
　疏五聲謂宮商角徵羽也六律黃鍾大呂姑洗蕤賓無射夾¶
<pb:CK-KZ_JY132_04p004a>¶
　鍾之徒是也六律陽六呂陰總十二也金石絲竹匏土革木¶
　此八音也非乎言滯著此聲音豈非是師曠乎師曠字子野¶
　晉平公樂師極知音律言離曠二子素分聰明庸昧之徒橫¶
　生希慕既失本性寧不困乎然則離曠聰明乃是亂耳目之¶
　主者也¶
枝於仁者擢德塞性以收名聲使天下簧鼓以奉不及之法非¶
乎而曾史是已¶
　註夫曾史性長於仁耳而性不長者橫復慕之慕之而仁仁¶
　已僞矣天下未嘗慕桀跖而必慕曾史則曾史之簧鼓天下¶
　使失其眞性甚於桀跖也¶
<pb:CK-KZ_JY132_04p004b>¶
　疏枝於仁者謂素分枝多仁義由如生分中枝生一指也擢¶
　用五德旣偏滯邪淫仍閉塞正性用斯接物以收聚名聲遂¶
　使蒼生馳動奔競由如笙簧鼓吹能感動於物欣企也然曾¶
　史性長於仁義而不長者橫復慕之舍短效長故言奉不及¶
　之法也擢拔謂拔擢僞德塞其眞性也曾者姓曾名參字子¶
　輿仲尼之弟子史者姓史名鰌字子魚衛靈公臣此二人並¶
　禀性仁孝故舉之¶
駢於辯者纍瓦結繩竄句遊心於堅白同異之間而敝跬譽無¶
用之言非乎而楊墨是已¶
　註夫騁其奇辯致其危辭者未曾容思於檮杌之口而必競¶
<pb:CK-KZ_JY132_04p005a>¶
　辯於楊墨之間則楊墨乃亂羣言之主也¶
　疏楊者姓楊名朱字子居宋人也墨者名翟亦宋人也爲宋¶
　大夫以其行墨之道故稱爲墨此二人並墨之徒禀性多辯¶
　咸能致高談危險之辭鼓動物性固執是非由如緘結藏匿¶
　文句使人難解其游心學處惟在堅執守白之論是非同異¶
　之間未始出非人之域也蹩躠由自恃也亦用力之貌譽光¶
　贊也楊墨之徒並矜其小學炫燿眾人誇無用之言惑於羣¶
　物然則楊墨豈非亂羣之師乎言卽此楊墨而已也¶
故此皆多駢旁枝之道非天下之至正也¶
　註此數子皆師其天性眞自多駢旁枝各自是一家之正耳¶
<pb:CK-KZ_JY132_04p005b>¶
　然以一正萬則萬不正矣故至正者不以己正天下使天下¶
　各得其正而已¶
　疏言此數子皆自天然聰明仁辯由如合駢之拇傍生枝指¶
　禀之素分豈由人爲故知率性多仁乃是駢傍枝之道也而¶
　愚惑之徒舍己效物求之分外由而不已然搖動物性由此¶
　數人以一正萬故非天下至道正理也¶
彼正正者不失其性命之情¶
　註物各任性乃正正也自此已下觀之至正可見矣¶
　疏以自然之正理正蒼生之性命故言正也物各自得故言¶
　不失也言自然者卽我之自然所言性命者亦我之性命也¶
<pb:CK-KZ_JY132_04p006a>¶
　豈遠哉故言正正者以不正而正正而不正而言也自此以¶
　上明矯性之失自此以下顯率性之得也¶
故合者不爲駢¶
　註以枝正合乃謂合爲駢¶
而枝者不爲跂¶
　註以合正枝乃謂枝爲跂¶
　疏以枝正合乃謂合爲駢而合實非駢以合望枝乃謂枝爲¶
　跂而枝實非跂也¶
長者不爲有餘¶
　註以短正長乃謂長有餘¶
<pb:CK-KZ_JY132_04p006b>¶
短者不爲不足¶
　註以長正短乃謂短不足¶
　疏長者謂曾史離曠楊墨並禀之天性藴蓄仁義聰明俊辯¶
　比之羣小故謂之長率性而動故非有餘短者眾人此曾史¶
　等不及故謂之短然亦天機自張故非爲不足¶
是故鳧脛雖短續之則憂鶴脛雖長斷之則悲¶
　註各自有正不可以此正彼而損益之¶
　疏鳧小鴨也鶴鶬之類也脛腳也自然之理亭毒眾形雖復¶
　修短不同而形體各足稱事咸得逍遙而或者方欲截鶴之¶
　長續鳧之短以爲齊深乖造化違失本性所以憂悲¶
<pb:CK-KZ_JY132_04p007a>¶
故性長非所斷性短非所續無所去憂也¶
　註知其性分非所斷續而任之則無所去憂而憂自去也¶
　疏夫禀性受形僉有崖量脩短明闇素分不同此如鳧鶴非¶
　所斷續如此卽各守分內雖爲無勞去憂憂自去也¶
噫仁義其非人情乎¶
　註夫仁義自是人之情性但當任之耳¶
彼仁人何其多憂也¶
　註恐仁義非人情而憂之者眞可謂多憂也¶
　疏噫嗟歎之聲也夫仁義之情出自天理率性有之非由放¶
　效彼仁人者則是曾史之徒不體眞趣橫生勸獎謂仁義之¶
<pb:CK-KZ_JY132_04p007b>¶
　道可學而成莊生深嗟此迷故發噫歎分外引物故謂多憂¶
　也非其人情乎者是人之情性者也¶
且夫駢於拇者决之則泣枝於手者齕之則啼二者或有餘於¶
數或不足於數其於憂一也¶
　註謂之不足故泣而决之以爲有餘故啼而齕之夫如此雖¶
　羣品萬殊無釋憂之地矣唯各安其天性不决駢而齕枝則¶
　曲成而無傷又何憂哉¶
　疏齕者齧斷也决者離析也有餘於數謂枝生六指也不足¶
　於數謂駢爲四指夫駢枝二物自出天然但當任置未爲多¶
　少而或者不能忘淡固執是非謂枝爲有餘駢爲不足橫欲¶
<pb:CK-KZ_JY132_04p008a>¶
　决駢齕枝成於五數旣傷造化所以泣啼故决齕雖殊其憂¶
　一也¶
今世之仁人蒿目而憂世之患¶
　註兼愛之迹可尙則天下之目亂矣以可尙之迹蒿令有患¶
　而遂憂之此爲陷人於難而後拯之也然今世正謂此爲仁¶
　也¶
　疏蒿目亂也仁兼愛之迹也今世猶末代言曾史之徒行此¶
　兼愛遂令或者舍己效人希幸之路旣開耳目之用亂矣耳¶
　目亂則患難生於是憂其紛擾還救以仁義不知患難之所¶
　興興乎聖迹也¶
<pb:CK-KZ_JY132_04p008b>¶
不仁之人决性命之情而饕貴富¶
　註夫貴富所以可饕由有蒿之者也若乃無可尙之迹則人¶
　安其分將量力受任豈有决己效彼以饕竊非望哉¶
　疏饕貪財也素分不懷仁義者謂之不仁之人也意在貪求¶
　利祿偷竊貴富故絶己之天性亡失分命眞情而矯性僞情¶
　舍我逐物良由聖迹可尙故有斯弊者也是知抱樸還湻必¶
　須絶仁棄義¶
故意仁義其非人情乎¶
　疏此重結前旨也¶
自三代以下者天下何其囂囂也¶
<pb:CK-KZ_JY132_04p009a>¶
　註夫仁義自是人情也而三代以下橫共囂囂棄情逐迹如¶
　將不及不亦多憂乎¶
　疏自從也三代夏殷周也囂囂猶讙聒也夫仁義者出自性¶
　情而三代已下棄情徇迹囂囂競逐何愚之甚是以夏行仁¶
　殷行義周行禮卽此囂囂之狀也¶
且夫待鉤繩規矩而正者是削其性也¶
　疏鉤曲繩直規圓矩方也夫物賴鉤繩規矩而後曲直方圓¶
　也此非天性也諭人待教迹而後仁義者非眞情也夫眞率¶
　性而動非假學也故矯性僞情舍已效物而行仁義者是減¶
　削毁損於天性也¶
<pb:CK-KZ_JY132_04p009b>¶
待繩約膠漆而固者是侵其德也¶
　疏約束縛也固牢也侵傷也德眞智也夫待繩索約束膠漆¶
　堅固者斯假外物非眞牢者也喻學曾史而行仁者此矯僞¶
　非實性也旣乖本性所以侵傷其德也¶
屈折禮樂呴俞仁義以慰天下之心者此失其常然也¶
　疏屈曲也折截也呴俞猶嫗撫也揉直爲曲施節文之禮折¶
　長就短行漫澶之樂嫗撫偏愛之仁呴俞執迹之義以此爲¶
　眞以慰物心遂使物喪其眞人亡其本旣而棄本逐末故失¶
　其眞常自然之性者也此則總結前文之失以生後文之得¶
　也¶
<pb:CK-KZ_JY132_04p010a>¶
天下有常然常然者曲者不以鉤直者不以繩圓者不以規方¶
者不以矩附離不以膠漆約束不以纏索¶
　疏夫天下萬物各有常分至如蓬曲麻直首圓足方也水則¶
　冬凝而夏釋魚則春聚而秋散斯出自天然非假諸物豈有¶
　鉤繩規矩膠漆纏索之可加乎在形旣然於性亦爾故知禮¶
　樂仁義者亂天之經者也又解附離離依也故漢書云哀帝¶
　時附離董氏者皆起家至二千石注云離依之也¶
故天下誘然皆生而不知其所以生同焉皆得而不知其所以¶
得¶
　註夫物有常然任而不助則民泯然自得而不自覺也¶
<pb:CK-KZ_JY132_04p010b>¶
　疏誘然生物禀氣受形或方或圓乍曲乍直亭之毒之各足¶
　於性悉莫辨其然皆不知所以豈措意於緣慮情係於得失¶
　者乎是知屈折呴俞失其常也¶
故古今不二不可虧也¶
　註同物故與物無二而常全¶
　疏夫見始終以不一者凡情之闇惑也覩古今之不二者聖¶
　智之明照也是以不生而生不知所以生不得而得不知所¶
　以得雖復時有古今而法無虧損千變萬化無常唯¶
則仁義又奚連連如膠漆纏索而遊乎道德之間爲哉¶
　註任道而得則抱朴獨往連連假物無爲其間也¶
<pb:CK-KZ_JY132_04p011a>¶
　疏奚何也連連猶接續也夫道德者非有非無不生不滅不¶
　可以聖智求安得以形名取而曾史之類性多於仁以已率¶
　物滯於名教束縛旣似緘繩執固又如膠漆心心相續連連¶
　不斷懷挾此行敖游道德之鄉者譬猶以圓學方以魚慕鳥¶
　徒希企尙之名終無功用之實筌蹄不忘魚兔又喪已陳芻¶
　狗貴此何爲也¶
使天下惑也¶
　註仁義連連秪足以惑物使喪其眞¶
　疏仁義之教聰明之迹乖自然之道亂天下之心¶
夫小惑易方大惑易性¶
<pb:CK-KZ_JY132_04p011b>¶
　註夫東西易方於體未虧矜仁尙義失其常然以之死地乃¶
　大惑也¶
　疏夫指南爲北其迷尙小滯迹喪眞爲惑更大¶
何以知其然耶¶
　疏然如是也此卽假設疑問以出後文¶
自虞氏招仁義以撓天下也天下莫不奔命於仁義¶
　註夫與物無傷者非爲仁也而仁迹行焉令萬理皆當者非¶
　爲義也而義功見焉故當而無傷者非仁義之招也然而天¶
　下奔馳棄我殉彼以失其常然故亂心不由於醜而恒在美¶
　色撓世不出於惡而恒由仁義則仁義者撓天下之具也¶
<pb:CK-KZ_JY132_04p012a>¶
　疏虞氏舜也招取也撓亂也自唐堯以前猶懷質樸虞舜以¶
　後湻風漸散故以仁義聖迹招慰蒼生遂使宇宙黎元荒迷¶
　奔走喪於性命逐於聖迹¶
是非以仁義易其性與¶
　註雖虞氏無易之情而天下之性固以易矣¶
　疏由是觀之豈非用仁義聖迹撓亂天下使天下蒼生棄本¶
　逐末而改其天性耶¶
故嘗試論之自三代以下者天下莫不以物易其性矣¶
　註自三代以上實有無爲之迹無爲之迹亦有爲者之所尙¶
　也尙之則失其自然之素故雖聖人有不得已或以盤夷之¶
<pb:CK-KZ_JY132_04p012b>¶
　事易垂拱之性而況悠悠者哉¶
　疏五帝以上猶扇無爲之風三代以下漸興有爲之教澆湻¶
　異世步驟殊時遂使捨已效人易奪眞性徇物不反不亦悲¶
　乎注云或以盤夷之事易垂拱之性者盤夷猶創傷也言夏¶
　禹以風櫛雨沐手足骿胝以此辛苦之事易於無爲之業居¶
　上旣爾下民亦然也¶
小人則以身殉利士則以身殉名大夫則以身殉家聖人則以¶
身殉天下¶
　註夫鶉居而鷇食鳥行而無章者何惜而不殉哉故與世常¶
　㝠唯變所適其迹則殉世之迹也所遇者或時有盤夷秃脛¶
<pb:CK-KZ_JY132_04p013a>¶
　之變其迹則傷性之迹也然而雖揮斥八極而神氣無變手¶
　足盤夷而居形者不擾則奚殉哉無殉也故乃不殉其所殉¶
　而迹與世同殉也¶
　疏殉從也營也求也逐也謂身所以從之也夫小人貪利廉¶
　士重名大夫殉爲一家帝王營於四海所殉雖異易性則同¶
　然聖人與世常冥其迹則殉故有瘢痍秃脛之變而未始累¶
　其神者也¶
故此數子者事業不同名聲異號其於傷性以身爲殉一也¶
　疏數子者則前之世以下四人也事業者謂利名天下不同¶
　也名聲者謂小人大夫聖人異號也言此四人事業雖復不¶
<pb:CK-KZ_JY132_04p013b>¶
　同名聲異號其於殘生以身逐物未始不均¶
　也¶
臧與穀二人相與牧羊而俱亡其羊¶
　疏此仍前舉譬以生後文也孟子云臧善學人穀孺子也揚¶
　雄云男壻婢曰臧穀良家子也牧養也亡失也言此二人名¶
　耽事業俱失其羊也¶
問藏奚事則挾筴讀書問穀奚事則博塞以游二人者事業不¶
同其於亡羊均也¶
　疏奚何也册簡古人無紙皆以簡册寫書行五通而投瓊曰¶
　博不投瓊曰塞問臧問穀乃有書塞之殊牧羊亡羊實無復¶
<pb:CK-KZ_JY132_04p014a>¶
　異也¶
伯夷死名於首陽之下盜跖死利於東陵之上¶
　疏此下合譬也伯夷叔齊並孤竹君之子也孤竹神農之後¶
　也姜姓伯夷名允字公信叔齊名致字公遠夷長而庶齊幼¶
　而嫡父常愛齊數稱之於夷及其父薨兄弟相讓不襲先封¶
　聞文王有道乃往於周遇武王伐紂扣馬而諫諫不從走入¶
　首陽山採薇爲糧不食粟遂餓死首陽山山在蒲州東縣莆¶
　州城南三十里見有夷齊廟墓林木森竦盜跖者柳下惠之¶
　從弟名跖徒卒九千常爲巨盜故以盜爲名東陵者山名又¶
　云卽太山也在齊州界去東平十五里跖死其上也¶
<pb:CK-KZ_JY132_04p014b>¶
二人者所死不同其於殘生傷性均也¶
　疏伯夷徇名死於首陽之下盜跖貪利殞於東陵之上乃名¶
　利所徇不同其於殘傷未能相異也¶
奚必伯夷之是而盜跖之非乎¶
　註天下之所惜者生也今殉之太甚俱殘其生則所殉是非¶
　不足復論¶
　疏據俗而言有美有惡以道觀者何是何非故盜跖不必非¶
　伯夷豈獨是¶
天下盡殉也彼其所殉仁義也則俗謂之君子其所殉貨財也¶
則俗謂之小人¶
<pb:CK-KZ_JY132_04p015a>¶
　疏此總結前文以成後義但道喪日久並非適當今俗中盡¶
　殉豈獨夷跖從於仁義未始離名逐於貨財固當是利唯名¶
　與利殘生之本卽非天理近出俗情君子小人未可正據也¶
其殉一也則有君子焉有小人焉若其殘生損性則盜跖亦伯¶
夷已又惡取君子小人於其間哉¶
　註天下皆以不殘爲善今均於殘生則雖所殉不同不足復¶
　計也夫生奚爲殘性奚爲易哉皆由乎尙無爲之迹也若知¶
　迹之由乎無爲而成則絶尙去甚而反冥我極矣堯桀將均¶
　於自得君子小人奚辨哉¶
　疏惡何也其所殉名利則有君子小人之殊若殘生損性曾¶
<pb:CK-KZ_JY132_04p015b>¶
　無盜跖伯夷之異此蓋俗徒到置非關眞極於何而取君子¶
　於何而辨小人哉言無别也¶
且夫屬其性乎仁義者雖通如曾史非吾所謂臧也¶
　註以此係彼爲屬屬性於仁殉仁者耳故不善也¶
　疏屬係也臧善也吾莊生自稱也夫捨己效人得物喪我者¶
　流俗之僞情也故係我天性學彼仁義雖通達聖迹如墨翟¶
　楊朱乖於本性故非論生之所善也¶
屬其性於五味雖通如俞兒非吾所謂臧也¶
　註率性通味乃善¶
　疏孟子云俞兒齊之識味人也尸子云俞兒和薑桂爲人主¶
<pb:CK-KZ_JY132_04p016a>¶
　上食夫自無天素効物得知假令通似俞兒非其善故也¶
屬其性乎五聲雖通如師曠非吾所謂聰也屬其性乎五色雖¶
通如離朱非吾所謂明也¶
　註不付之於我而屬之於彼則雖通之如彼而我己喪矣故¶
　各任其耳目之用而不係於離曠乃聰明也¶
　疏夫離朱師曠禀分聰明率性而能非關學致今乃矯性僞¶
　情捨己效物雖然通達未足稱善也¶
吾所謂臧者非仁義之謂也臧於其德而已矣¶
　註善於自得忘仁而仁¶
　疏德得也夫達於玄道者不易性以徇者也豈復執已陳之¶
<pb:CK-KZ_JY132_04p016b>¶
　芻狗治先王之蘧廬者哉故當知其自知得其自得以斯爲¶
　善不亦宜乎¶
吾所謂臧者非所謂仁義之謂也任其性命之情而已矣¶
　註謂仁義爲善則損身以殉之此於性命還自不仁也身自¶
　不仁其如人何故任其性命乃能及人及人而不累於已彼¶
　我同於自得斯可謂善也¶
　疏夫曾參史魚楊朱墨翟此四子行仁義者蓋率性任情禀¶
　之天命譬彼駢枝非由學得而或者覩曾史之仁義言放效¶
　之可成聞離曠之聰明謂庶幾之必致豈知造物而亭毒之¶
　乎哉故王弼注易云不性其情焉能久行其跂斯之謂也¶
<pb:CK-KZ_JY132_04p017a>¶
吾所謂聰者非謂其聞彼也自聞而已矣吾所謂明者非謂其¶
見彼也自見而已矣¶
　註夫絶離棄曠自任聞見則萬方之聰明莫不皆全也¶
　疏夫希離慕曠見彼聞他心神馳奔耳目竭喪此乃愚闇豈¶
　曰聰明若聽耳之所聞視目之所見保分任眞不蕩於外者¶
　卽物皆聽明也¶
夫不自見而見彼不得而得彼者是得人之得而不自得其得¶
者也適人之適而不自適其適者也¶
　註此舍己效人者也雖效之若人而已已亡矣¶
　疏夫不能視見之所見而見目卽求離朱之明不能知知之¶
<pb:CK-KZ_JY132_04p017b>¶
　所知而役知以慕史魚之義者斯乃僞情學人之得非謂率¶
　性自得己得也旣而僞學外顯效彼悅人作僞心勞故不自¶
　適其適也¶
夫適人之適而不自適其適雖盜跖與伯夷是同爲淫僻也¶
　註苟以失性爲淫僻則雖所失之途異其於失之一也¶
　疏淫滯也僻邪也夫保分率性正道也尙名好勝邪淫也是¶
　以舍已逐物開希幸之路者雖伯夷之善盜跖之惡亦同爲¶
　邪僻也重舉適人之適者此結前生後以起文勢故也¶
余愧乎道德是以上不敢爲仁義之操而下不敢爲淫僻之行¶
也¶
<pb:CK-KZ_JY132_04p018a>¶
　註愧道德之不爲謝冥復之無迹故絶操行忘名利從容吹¶
　累遺我忘彼若斯而已矣¶
　疏夫虛通之道至忘之德絶仁絶義無利無名而莊生妙體¶
　環中游心物表志操絶乎仁義心行忘乎是非體自然之無¶
　有媿道德之不爲而言上下者顯仁義淫僻之優劣也而云¶
　余愧不敢者示謙也郭注云從容吹累者從容猶閑放而吹¶
　累動而無心也吹風也累塵猶清風之動微塵輕舉也¶
¶
¶
¶
<pb:CK-KZ_JY132_04p018b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_04p019a>¶
*** 　　馬蹄第九¶
馬蹄可以踐霜雪毛可以禦風寒齕草飲水翹足而陸此馬之¶
眞性也¶
　註駑驥各適於身而足¶
　疏齕齒也踐履禦捍翹舉也夫蹄踐霜雪毛禦風寒飢卽嚙¶
　草渴卽飲水逸豫適性卽舉足而跳躑求禀乎造物之眞性¶
　豈願羈馵皂棧而服養之乎況萬有參差咸資素分安排任¶
　性各得逍遙不矜不企卽生涯可保¶
雖有羲臺路寢無所用之¶
　註馬之眞性非辟鞍而惡乘但無羨於榮華¶
<pb:CK-KZ_JY132_04p019b>¶
　疏羲養也謂是貴人養衛之臺觀也亦言羲臺猶靈臺也路¶
　大也正也卽正寢之大殿也言馬之爲性欣於原野雖有高¶
　臺大殿無所用之況清虛之士淳樸之民樂彼茅茨安玆甕¶
　牖假使丹楹刻桷於我何爲¶
及至伯樂曰我善治馬燒之剔之刻之絡之連之以羈馵編之¶
以皂棧馬之死者十二三矣¶
　註有意治之則不治矣治之爲善斯不善也¶
　疏列子云姓孫名陽字伯樂秦穆公時善治馬人燒鐵炙之¶
　也剔謂剪其毛刻謂削其蹄絡謂著籠頭也羈謂連枝絆也¶
　馵謂約前兩腳也皁謂槽櫪也棧編木爲椗安馬腳下以去¶
<pb:CK-KZ_JY132_04p020a>¶
　其濕所謂馬牀也夫不能任馬眞性而橫見燒剔旣乖天理¶
　而死者已多况無心徇物性命所以安全有意治之天年於¶
　焉夭折¶
飢之渴之馳之驟之整之齊之前有橛飾之患而後有鞭莢之¶
威而馬之死者已過半矣¶
　註夫善御者將以盡其能也盡能在於自任而乃走作驅步¶
　求其過能之用故有不堪而多死焉若乃任駑驥之力適遲¶
　疾之分雖則足迹接乎八荒之表而眾馬之性全矣而或者¶
　聞任馬之性乃謂放而不乘聞無爲之風遂云行不如卧何¶
　其往而不返哉斯失乎莊生之旨遠矣¶
<pb:CK-KZ_JY132_04p020b>¶
　疏橛銜也謂以寶物飾於鑣也帶皮曰鞭無皮曰筴俱是馬¶
　杖也夫馳驟過分飢渴失常整之以衡軏齊之以鏕轡威之¶
　以鞭策而求其以分外之能故駑駘不堪而死已過半聖智治¶
　物其損亦然¶
陶者曰我善治埴圓者中規方者中矩¶
　疏範土曰陶陶化也亦室也埴黏也亦土也謂陶者善能調¶
　和水土而爲瓦器運用方圓必中規矩也¶
匠人曰我善治木曲者中鉤直者應繩¶
　疏鉤曲也繩直也謂匠人機巧善能治木木之曲直必中鉤¶
　繩¶
<pb:CK-KZ_JY132_04p021a>¶
夫埴木之性豈欲中規矩鉤繩哉¶
　疏土木之性禀之造物不求曲直豈慕方圓陶者匠人浪爲¶
　臧否¶
然且世世稱之曰伯樂善治馬而陶匠善治埴木此亦治天下¶
者之過也¶
　註世以任自然而不加巧者爲不善於治也揉曲爲直厲駑¶
　習驥能爲規矩以矯拂其性使死而後已乃謂之善治也不¶
　亦過乎¶
　疏此總舉前文以合其譬然世情愚惑以治爲善不治之爲¶
　僞僞莫大焉¶
<pb:CK-KZ_JY132_04p021b>¶
吾意善治天下者不然¶
　註以不治治之乃善治也¶
　疏然猶如此也莊子云我意謂善治天下不如向來陶匠等¶
　也善治之術列在下文¶
彼民有常性織而衣耕而食是謂同德¶
　註夫民之德小異而大同故性之不可去者衣食也事之不¶
　可廢者耕織也此天下之所同而爲本者也守斯道者無爲¶
　之至也¶
　疏彼民黎首也言蒼生皆有眞常之性而不假於物也德者¶
　得也率其眞常之性物各自足故同德郭象云性之不可去¶
<pb:CK-KZ_JY132_04p022a>¶
　者衣食事之不可廢者耕織此天下之所同而爲本也守斯¶
　道也無爲至矣¶
一而不黨命曰天放¶
　註放之而自一耳非黨也故謂之天放¶
　疏黨偏也命名也天自然也夫虛通一道亭毒羣生長之育¶
　之無偏無黨若有心治物則乖彼天然直置放任則物皆自¶
　足故名曰天放也¶
故至德之世其行塡塡其視顚顚¶
　註此自足於內無所求及之貌¶
　疏塡塡滿足之心顚顚高直之貌夫太上湻和之世遂初至¶
<pb:CK-KZ_JY132_04p022b>¶
　德之時心旣遣於是非行亦忘乎物我所以守眞內足塡塡¶
　而處無爲自不外求顚顚而遊於虛淡¶
當是時也山無蹊隧澤無舟梁¶
　註不求非望之利故止於一家而足¶
　疏蹊徑隧道也舟船也當是時卽至德之世也人知守分物¶
　皆湻樸不伐不奪徑道所以可遺莫往莫來船橋於是乎廢¶
萬物羣生連屬其鄉¶
　註混芒而同得也則與一世而淡漠焉豈國異而家殊哉¶
　疏夫混芒之世淳和淡漠故無情萬物連接而共里閭有識¶
　羣生係屬而同鄉縣豈國異政而家殊俗哉¶
<pb:CK-KZ_JY132_04p023a>¶
禽獸成羣草木遂長¶
　註足性而止無吞夷之欲故物全¶
　疏飛禽走獸不害所以成羣蔬草果木不伐遂其盛茂¶
是故禽獸可係羈而遊鳥鵲之巢可攀援而窺¶
　註與物無害故物馴也¶
　疏人無害物之心物無畏人之慮故山禽野獸可羈係而遨¶
　遊鳥鵲巢窠可攀援而窺望也¶
夫至德之世同與禽獸居族與萬物並惡乎知君子小人哉¶
　疏夫徇物邪僻爲小人履道方正爲君子旣而巢居穴處將¶
　鳥獸而不分含哺鼓腹混羣物而無異於何而知君子於何¶
<pb:CK-KZ_JY132_04p023b>¶
　而辨小人哉¶
同乎無知其德不離¶
　註知則離道以善也¶
　疏旣無分別之心故同乎無知之理又不以險德以求行故¶
　抱一而不離也¶
同乎無欲是謂素樸¶
　註欲則離性以飾也¶
　疏同遂初之無欲物各淸廉異末代之浮華人皆湻樸¶
素樸而民性得矣¶
　註無煩乎知欲也¶
<pb:CK-KZ_JY132_04p024a>¶
　疏夫蒼生所以失性者皆由滯欲故也旣而無欲素樸眞性¶
　不喪故稱得也此一句總結已前至德之美者也¶
及至聖人¶
　註聖人者民得性之迹耳非所以迹也此云及至聖人猶云¶
　及至其迹也¶
蹩躠爲仁踶跂爲義而天下始疑矣澶漫爲樂摘僻爲禮而天¶
下始分矣¶
　註夫聖迹旣彰則仁義不眞而禮樂離性徒得形表而已矣¶
　有聖人卽有斯弊吾若是何哉¶
　疏自此以上明湻素之德自此以下斥聖迹之失及至聖人¶
<pb:CK-KZ_JY132_04p024b>¶
　卽五帝已下行聖迹之人也蹩躠用力之貌踶跂矜持之容¶
　澶漫是縱逸之心摘僻是曲拳之行夫湻素道消澆僞斯起¶
　踶跂恃裁非之義蹩躠夸偏愛之仁澶漫貴奢淫之樂摘僻¶
　尙浮華之禮於是宇內分離蒼生疑惑亂天之經自斯而始¶
　矣¶
故湻樸不殘孰爲犧樽白玉不毁孰爲珪璋¶
　疏湻樸全木也不殘未彫也孰誰也犧樽酒器刻爲牛首以¶
　祭宗廟也上銳下方曰珪半珪曰璋此略舉譬喻以明澆競¶
　之治也¶
道德不廢安取仁義¶
<pb:CK-KZ_JY132_04p025a>¶
　疏此合譬也夫大道之世不辯是非至德之時未論憎愛無¶
　愛則人心自息無非則本迹斯忘故老經云大道廢有仁義¶
　矣¶
性情不離安用禮樂¶
　疏禮以檢迹樂以和心情苟不散安用和心性苟不離何勞¶
　檢迹是知和心檢迹由乎道喪也¶
五色不亂孰爲文采五聲不亂孰應六律¶
　註凡此皆變樸爲華棄本崇末於其天素有殘廢矣世雖貴¶
　之非其貴也¶
　疏夫文采本由相間音樂貴在相和若各色各聲不相顯發¶
<pb:CK-KZ_JY132_04p025b>¶
　則宮商黼黻無由成用此重起譬卻證前旨¶
夫殘樸以爲器工匠之罪也毁道德以爲仁義聖人之過也¶
　註工匠則有規矩之制聖人則有可尙之迹¶
　疏此總結前義夫工匠以犧樽之器殘淳朴之木聖人以仁¶
　義之迹毁無爲之道爲弊旣一獲罪宜均¶
夫馬陸居則食草飲水喜則交頸相靡怒則分背相踶馬知已¶
此矣¶
　註御其眞知乘其自陸則萬里之路可致而羣馬之性不失¶
　疏靡摩也順也踶踏也已止也夫物之喜怒禀自天然率性¶
　而動非由矯僞故喜則交頸而靡順怒則分背而踶踏而馬¶
<pb:CK-KZ_JY132_04p026a>¶
　之知解適盡於此食草飲水樂在其中矣¶
夫加之以衡扼齊之以月題而馬知介倪闉扼鷙曼詭銜竊轡¶
　疏衡轅前橫木也扼又馬頸木也月題額上當顱形似月者¶
　也介獨也倪睥睨也闉曲也鷙抵也曼突也詭詐也竊盜也¶
　夫馬之眞知唯欣放逸不求服飾豈慕榮華旣而加以月題¶
　齊以衡扼乖乎天性不任困苦是以譎詐萌出睥睨曲頭綟¶
　扼抵突御人竊轡卽盜脫籠頭詭銜乃吐出其勒良由乖損¶
　眞性所以矯僞百端者矣¶
故馬之知而能至盜者伯樂之罪也¶
　註馬性不同而齊求其用故有力竭而態作者¶
<pb:CK-KZ_JY132_04p026b>¶
　疏態姦詐也夫馬之眞知適於原野馳驟過分卽矯詐心生¶
　詭竊之態罪歸伯樂也¶
夫赫胥氏之時民居不知所爲行不知所之含哺而熙鼓腹而¶
遊民能已此矣¶
　註此民之眞能也¶
　疏之適也赫胥上古帝王也亦言有赫然之德使民胥附故¶
　曰赫胥蓋炎帝也夫行道之時無爲之世心絶緣慮安居而¶
　無所爲率性而動遊行而無所往旣而含哺而熙戲與嬰兒¶
　而不殊鼓腹而遨遊將童子而無別此至淳之世民能如此¶
　也¶
<pb:CK-KZ_JY132_04p027a>¶
及至聖人屈折禮樂以匡天下之形縣跂仁義以慰天下之心¶
而民乃始踶跂好知爭歸於利不可止也此亦聖人之過也¶
　註其過皆由乎迹之可尙也¶
　疏夫屈曲折旋行禮樂以正形體高懸仁義令企慕以慰心¶
　靈於是始踶跂自矜好知而興矯詐經營利祿爭歸而不知¶
　止噫聖迹之過者也¶
¶
¶
¶
¶
<pb:CK-KZ_JY132_04p027b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_04p028a>¶
*** 　　胠篋第十¶
將爲胠篋探囊發匱之盜而爲守備則必攝緘縢固扄鐍此世¶
俗之所謂知也¶
　疏胠開篋箱囊袋攝收緘結縢繩也扄關鈕也鐍鎖鑰也夫¶
　將爲開箱探囊之竊發匱取財之盜此蓋小賊非巨盜者也¶
　欲與守備其法如何必須收攝箱囊緘結繩約堅固扄鐍使¶
　不慢藏此世俗之淺知也¶
然而巨盜至則負匱揭篋擔囊而趨唯恐緘縢扄鐍之不固也¶
然則向之所謂知者不乃爲大盜積者也¶
　註知之不足恃也如此¶
<pb:CK-KZ_JY132_04p028b>¶
　疏夫攝緘縢固扄鐍者以備小賊然大盜旣至負揭而趨更¶
　恐繩約關鈕之不牢向之守備翻爲盜資是故俗知不足可¶
　恃¶
故嘗試論之世俗之所謂知者有不爲大道積者乎所謂聖者¶
有不爲大盜守者乎¶
　疏夫體道大賢言無的當將欲顯忘言之理故曰試論之也¶
　夫世俗之人知謀淺近顯迹之聖於理未深旣而意在防閑¶
　更爲賊之聚積雖故官世翻爲盜之守備而信有不爲者欲¶
　明豈有不爲大盜積守乎言其必爲盜積也¶
何以知其然邪¶
<pb:CK-KZ_JY132_04p029a>¶
　疏假設疑問發明義旨¶
昔者齊國鄰邑相望雞犬之音相聞罔罟之所布耒耨之所刺¶
方二千餘里¶
　疏齊卽太公之後封於營丘之地逮桓公九合諸侯一匡天¶
　下百姓殷實無出三齊是以雞犬卽嗚吠相聞鄰邑卽棟宇¶
　相望罔罟布以事畋漁耒耨刺以脩農業境土寛大二千餘¶
　里論其盛美實冠諸侯耒犁也耨鋤也¶
闔四境之內所以立宗廟社稷治邑屋州閭鄉曲者曷嘗不法¶
聖人哉¶
　疏夫人非土不立非穀不食故邑封土祠曰社封稷祠曰稷¶
<pb:CK-KZ_JY132_04p029b>¶
　稷五穀之長也社吐也言能吐生萬物也司馬法六尺爲步¶
　步百爲畝畝百爲夫夫三爲屋屋三爲井井四爲邑又云五¶
　家爲比五比爲閭五閭爲族五族爲黨五黨爲州五州爲鄉¶
　鄭玄云二十五家爲閭二千五百家爲州萬二千五百家爲¶
　鄉也闔合也曷何也而四境之內三齊之中置此宗廟等事¶
　者皆放效堯舜以辨聖人立邦國之法則也¶
然而田成子一旦殺齊君而盜其國¶
　註法聖人者法其迹耳夫迹者已去之物非應變之具也奚¶
　足尙而執之哉執成迹以御乎無方無方至而迹滯矣所以¶
　守國而爲人守之也¶
<pb:CK-KZ_JY132_04p030a>¶
　疏田成子齊大夫陳恒也是敬仲七世孫初敬仲適齊食采¶
　於田故改爲田氏魯哀公十四年陳恆弑其君君卽簡公也¶
　割安平至于郎邪自爲封邑至恆曾孫太公和遷齊康公於¶
　海上乃自立於齊侯自敬仲至莊公凡九世知齊政自太公¶
　威王三世爲齊侯通計爲十二世莊子宣王時人今不數宣¶
　王故言十二世也¶
所盜者豈獨其國邪並與其聖知之法而盜之¶
　註不盜其聖法乃無以取其國也¶
　疏田恆所盜豈唯齊國先盜聖智故得諸侯是知仁義陳迹¶
　適爲盜本也¶
<pb:CK-KZ_JY132_04p030b>¶
故田成子有乎盜賊之名而身處堯舜之安¶
　疏田恆篡竊齊國故有巨盜之聲名而位忝諸侯身處唐虞¶
　之安樂¶
小國不敢非大國不敢誅十二世有齊國¶
　疏子男之邦不敢非毁伯侯之國詎能征伐遂𦙌冑相係宗¶
　廟遐延世厯十二俱如前解¶
則是不乃竊齊國并與其聖知之法以守其盜賊之身乎¶
　註言聖法唯人所用未足以爲全當之具¶
　疏揭仁義以竊國資聖智以保身此則重舉前文以結其義¶
　也¶
<pb:CK-KZ_JY132_04p031a>¶
嘗試論之世俗之所謂至知者有不爲大盜積者乎所謂至聖¶
者有不爲大盜守者乎¶
　疏重結前義以發後文也¶
何以知其然邪¶
　疏假設疑問以暢其旨也¶
昔者龍逢斬比干剖萇弘肔子胥靡故四子之賢而身不免乎¶
戮¶
　註言暴亂之君亦得據君人之威以戮賢人而莫之敢亢者¶
　皆聖法之由也向無聖法則桀紂焉得守斯位而放其毒使¶
　天下側目哉¶
<pb:CK-KZ_JY132_04p031b>¶
　疏龍逢姓關夏桀之賢臣爲桀所殺比干王子也諫紂紂剖¶
　其心而視之萇弘周靈王賢臣說苑云晉叔向之殺萇弘也¶
　萇弘數見於周因羣遺書萇弘謂叔向曰子起晉國之兵以¶
　攻周以廢劉氏以立單氏劉氏謂君曰此萇弘也乃殺之肔¶
　裂也亦言肔刳腸靡爛也碎也言子胥遭戮浮屍於江令靡¶
　爛也言此四子共有忠賢之行而不免于戮刑者爲無道之¶
　人恃君人之勢賴聖迹之威故得躓頓忠良肆其毒害¶
故跖之徒問於跖曰盜亦有道乎¶
　疏假設跖之徒類以發問之端¶
跖曰何適而無有道耶¶
<pb:CK-KZ_JY132_04p032a>¶
　疏此卽答前問意道無不在何往非道道之所在具列下文¶
夫妄意室中之藏聖也入先勇也出後義也知可否知也分均¶
仁也五者不備而能成大盜者天下未之有也¶
　註五者所以禁盜而反爲盜資也¶
　疏室中庫藏以貯財寶賊起妄心斟量商度有無必中其驗¶
　若神故言聖也戮力同心不避人禦並爭先入豈非勇也矢¶
　石相交不顧性命出競居後豈非義也知可則爲不可則止¶
　識其安危審其凶吉往必克捷是其智也輕財重義取少讓¶
　多分物均平是其仁也五者則向之聖勇義智仁也夫爲一¶
　盜必資五德五德不備盜則不成是知無聖智而成巨盜者¶
<pb:CK-KZ_JY132_04p032b>¶
　天下未之有也¶
由是觀之善人不得聖人之道不立跖不得聖人之道不行¶
　疏聖人之道謂五德也以向如是以理觀之爲善之徒不履¶
　五德則無由立身行道盜跖之類不資聖智豈得行其盜竊¶
天下之善人少而不善人多則聖人之利天下也少而害天下¶
也多¶
　註信哉斯言斯言雖信而猶不可亡聖者猶天下之知未能¶
　都亡故須聖道以鎮之也羣知不亡而獨亡聖知則天下之¶
　害又多於有聖矣然則有聖之害雖多猶愈於亡聖之無治¶
　也雖愈於亡聖故未若都亡之無害也甚矣天下莫不求利¶
<pb:CK-KZ_JY132_04p033a>¶
　而不能一亡其知何其迷而失致哉¶
　疏夫善惡二塗皆由聖智者也伯夷守廉潔著名盜跖恣貪¶
　殘取利然盜跖之徒甚眾伯夷之類蓋寡故知聖迹利益天¶
　下也少而損害天下也多¶
故曰脣竭則齒寒魯酒薄而邯鄲圍聖人生而大盜起¶
　註夫竭脣非以寒齒而齒寒魯酒薄非以圍邯鄲而邯鄲圍¶
　聖人生非以起大盜而大盜起此自然相生必至之勢也夫¶
　聖人雖不立尙於物而亦不能使物不尙也故人無貴賤事¶
　無眞僞苟效聖法則天下吞聲而闇服之斯乃桀跖之所至¶
　賴而以成其大盜者也¶
<pb:CK-KZ_JY132_04p033b>¶
　疏春秋左傳云脣亡齒寒虞虢之謂也邯鄲趙城也昔楚宣¶
　王朝會諸侯魯恭公後至而酒薄宣王怒將辱之恭公曰我¶
　周公之𦙌行天子禮樂勳在周室今送酒以失禮方責其薄¶
　無乃太甚乎遂不辭而還宣王怒興兵伐魯梁惠王恒欲伐¶
　趙畏魯救之今楚魯有事梁遂圍邯鄲而邯鄲圍亦由聖人¶
　生非欲起大盜而大盜起勢使之然也¶
掊擊聖人縱舍盜賊而天下始治矣¶
　註夫聖人者天下之所尙也若乃絶其所尙而守其素樸棄¶
　其禁令而代以寡欲此所以掊擊聖人而我素樸自全縱舍¶
　盜賊而彼姦自息也故古人有言曰閑邪存誠不在善察息¶
<pb:CK-KZ_JY132_04p034a>¶
　淫去華不在嚴刑此之謂也¶
　疏掊打也聖人猶聖迹也夫聖人者智周萬物道濟天下今¶
　言掊擊者亦貶斥仁義絶聖棄智之意也不貴難得之貨故¶
　縱舍盜賊不假嚴刑而天下太平也¶
夫川竭而谷虛丘夷而淵實聖人已死則大盜不起¶
　註竭川非以虛谷而谷虛夷丘非以實淵而淵實絶聖非以¶
　止盜而盜止故止盜在去欲不在彰聖知¶
　疏夫智慧出則姦僞生聖迹亡則大盜息猶如川竭谷虛丘¶
　夷淵實豈得措意必至之宜死息也¶
天下平而無故矣¶
<pb:CK-KZ_JY132_04p034b>¶
　註非唯息盜爭尙之迹故都去矣¶
　疏故事也絶聖棄智天下太平人歌繫壤故無有爲之事¶
聖人不死大盜不止雖重聖人而治天下則是重利盜跖也¶
　註將重聖人以治天下而桀跖之徒亦資其法所資者重故¶
　所利不得輕也¶
　疏若夫淳樸之世恬淡無爲物各歸根人皆復命豈待教迹¶
　而後冥乎及至聖智不忘大盜斯起雖復貴聖法治天下無¶
　異重利盜跖何者所以夏桀肆其害毒盜跖肆其貪殘者由¶
　資乎聖迹故也向無聖迹夏桀豈得居其九五毒流黎庶盜¶
　跖何能擁卒數千橫行天下所資旣重所利不輕以此而推¶
<pb:CK-KZ_JY132_04p035a>¶
　過由聖智也¶
爲之斗斛以量之則並與斗斛而竊之爲之權衡以稱之則並¶
與權衡而竊之爲之符璽以信之則并與符璽而竊之爲之仁¶
義以矯之則并與仁義而竊之¶
　註小盜之所困乃大盜之所資而利也¶
　疏斛者今之函所以量物之多少權稱鎚也衡稱梁也所以¶
　平物之輕重也符者分爲兩片合而成一卽今之銅魚木契¶
　也璽者是王者之玉印握之所以攝召天下也仁恩也義宜¶
　也王者恩被蒼生循宜作則所以育養黔黎也此八者天下¶
　之利器也不可相無也夫聖人立教以正邦家田成用之以¶
<pb:CK-KZ_JY132_04p035b>¶
　竊齊國豈非害於小賊而利大盜者乎¶
何以知其然邪彼竊鉤者誅竊國者爲諸侯諸侯之門而仁義¶
存焉則是非竊仁義聖知邪¶
　疏鉤者腰帶鉤也夫聖迹之興本懲惡勸善今私竊鉤帶必¶
　遭刑戮公劫齊國翻獲諸侯仁義不存無由率眾以此而言¶
　豈非竊聖迹而盜國邪何以知其者假問也彼竊以下假答¶
　也¶
故逐於大盜揭諸侯竊仁義並斗斛權衡符璽之利者雖有軒¶
冕之賞弗能勸斧鉞之威弗能禁¶
　註夫軒冕斧鉞賞罰之重者也重賞罰以禁盜然大盜者又¶
<pb:CK-KZ_JY132_04p036a>¶
　逐而竊之則反爲盜用矣所用者重乃所以成其大盜也大¶
　盜也者必行以仁義平以權衡信以符璽勸以軒冕威以斧¶
　鉞盜此公器然後諸侯可得而揭也是故仁義賞罰者適足¶
　以誅竊鉤者也¶
　疏逐隨也勸勉也禁止也軒車也冕冠也夫聖迹之設本息¶
　奸邪而田恒遂用其道而竊齊國權衡符璽悉共有之誓揭¶
　諸侯安然南面胡可勸之以軒冕威之以斧鉞者哉小曰斧¶
　大曰鉞又云黃金飾斧¶
此重利盜跖而使不可禁者是乃聖人之過也¶
　註夫跖之不可禁由所盜之利重也利之所以重由聖人之¶
<pb:CK-KZ_JY132_04p036b>¶
　不輕也故絶在賤貨不在重聖也¶
　疏盜跖所以擁卒九千橫行天下者亦賴於五德故也向無¶
　聖智豈得爾乎是知驅馬掠人不可禁制者原乎聖人作法¶
　之過也¶
故曰魚不可脫於淵國之利器不可以示人¶
　註魚失淵則爲人禽利器用則爲盜資故不可示人¶
　疏脫失也利器聖迹也示明也魚失水則爲物所傷禽利器¶
　示人則爲人所執故不可也¶
彼聖人者天下之利器也¶
　註夫聖人者誠能絶聖棄知而反冥物極物極各㝠則其迹¶
<pb:CK-KZ_JY132_04p037a>¶
　利物之迹也器猶迹耳可執而用曰器¶
　疏聖人則堯舜文武等是也¶
非所以明天下也¶
　註示利器於天下所以資其盜賊¶
　疏夫聖人馭世應物隨時揖讓干戈行藏匪一不可執固明¶
　示天下若執而行者必致其弊卽燕噲白公之類是也¶
故絶聖棄知大盜乃止¶
　註去其所資則未施禁而自止也¶
　疏棄絶聖者天下之物各守其分則盜自息¶
擿玉毁珠小盜不起¶
<pb:CK-KZ_JY132_04p037b>¶
　註賤其所寶則不加刑而自息也¶
　疏藏玉於山藏珠於川不貴珍寶豈有盜濫¶
焚符破璽而民朴鄙¶
　註除矯之所賴者則無以行其奸巧¶
　疏符璽者表誠信也矯詐之徒賴而用之故焚燒毁破可以¶
　反朴還湻而歸鄙野¶
掊斗折衡而民不爭¶
　註夫小平乃大不平之所用也¶
　疏斗衡者所以量多少稱輕重也旣遭斗竊翻爲盜資掊擊¶
　破壞合於古人之智守故無忿爭¶
<pb:CK-KZ_JY132_04p038a>¶
殫殘天下之聖法而民始可與論議¶
　註外無所矯則內全我朴而無自失之言也¶
　疏殫盡也殘毁也聖法謂五德也旣殘三王又毁五帝蘧廬¶
　咸盡芻狗不陳忘筌忘蹄物我冥極然後始可與論重妙之¶
　境議道德之遐也¶
擢亂六律鑠絶竽瑟塞瞽曠之耳而天下始人含其聰矣滅文¶
章散五采膠離朱之目而天下始人含其明矣¶
　註夫聲色離曠有耳目者之所貴也受生有分而以所貴引¶
　之則性命喪矣若乃毁其所貴棄彼任我則聰明各全人含¶
　其眞也¶
<pb:CK-KZ_JY132_04p038b>¶
　疏擢拔也鑠消也竽形與笙相似並布管於匏內施簧於管¶
　端瑟長八尺一寸闊一尺八寸二十七絃伏犧造也夫耳淫¶
　宮徵慕師曠之聰目滯玄黃希離朱之視所以心神奔馳耳¶
　目竭喪旣而拔管絶絃銷金絶緯毁黃華之曲棄白雪之歌¶
　滅黼黻之文散紅紫之采故膠離朱之目除矯效之端塞瞽¶
　曠之耳去亂羣之帥然後人皆自得物無喪我極耳之所聽¶
　而反聽無聲恣目之能視而內視無色天機自張無爲之至¶
　也豈有明暗優劣於其間哉是以天下和平萬物同德率已¶
　聞見故人含其聰明含懷養之謂¶
毁絶鈎繩而棄規矩攦工倕之指而天下始人有其巧矣故曰¶
<pb:CK-KZ_JY132_04p039a>¶
大巧若拙¶
　註夫以蜘蛛蛣蜣之陋而布網轉丸不求之工匠則萬物各¶
　有能也所能雖不同而所習不敢異則若巧而拙矣故善用¶
　人者使能方者爲方圓者爲圓各任其所能人安其性不責¶
　萬民以工倕之巧故眾技以不相能似拙而天下皆自能則¶
　大巧矣夫用其自能則規矩可棄而妙匠之指可攦也¶
　疏鈎曲繩直規圓矩方工倕是堯工人作規矩之法亦云舜¶
　臣也攦折也割也工倕禀性機巧運用鉤繩割刻異端述作¶
　規矩遂令天下黔黎誘然放效舍已逐物實此之由若使棄¶
　規絶繩攦割倕指則人師分內咸有其巧譬猶蜘網蜣丸豈¶
<pb:CK-KZ_JY132_04p039b>¶
　關矜企人事若天機巧也事出老經¶
削曾史之行鉗楊墨之口攘棄仁義而天下之德始玄同矣¶
　註去其亂羣之率則天下各復其朴而同於玄德也¶
　疏削除也鉗閉也攘卻也玄原也道也曾參至孝史魚忠直¶
　楊朱墨翟禀性宏辯彼四子者素分天然遂使天下學人舍¶
　已效物由此亂羣失其本性則除忠信之行鉗閉浮辯之口¶
　攘去蹩躠之仁棄擲踶跂之義於是物不喪眞人皆自得率¶
　性全理故與玄道混同也¶
彼人含其明則天下不鑠矣人含其聰則天下不累矣¶
　疏鑠銷散也累憂患也只爲自衒聰明故憂患斯集使蒼生¶
<pb:CK-KZ_JY132_04p040a>¶
　顚化而銷散也若能含抱聰明於內府而不衒於外者則物¶
　皆適樂而無憂患也¶
人含其知則天下不惑矣人含其德則天下不僻矣¶
　疏若能知於分內養德而不蕩者固當履環中之正道游㝢¶
　內而不惑豈有倒置哀僻於其間哉¶
彼曾史楊墨師曠工倕離朱者皆外立其德而以爚亂其天下¶
者也¶
　註此數人者所禀多方故使天下躍而效之效之則失我我¶
　失由彼則彼爲亂主矣夫天下之大患者失我也¶
　疏以前數子皆禀分過人不能韜光匿耀而揚波混俗剽名¶
<pb:CK-KZ_JY132_04p040b>¶
　於表立德於外引物從己炫燿羣生天下亡德而不反本失¶
　我之原斯之由也¶
法之所無用也¶
　註若夫法之所用者視不過於所見故眾目無不明聽不過¶
　於所聞故眾耳無不聰士不過於所能故眾技無不巧知不¶
　過於所知故羣性無不適德不過於所得故羣德無不當安¶
　用立所不逮於性分之表使天下奔馳而不能自反哉¶
　疏夫率性而動動必由性此法之妙也而曾史之徒以已引¶
　物旣無益於當世翻有損於將來雖設此法終無所用也¶
子獨不知至德之世乎昔者容成氏大庭氏伯皇氏中央氏栗¶
<pb:CK-KZ_JY132_04p041a>¶
陸氏驪畜氏軒轅氏赫胥氏尊盧氏祝融氏伏犧氏神農氏當¶
是時也民結繩而用之¶
　註足以紀要而已¶
　疏已上十二氏並上古帝王也當時旣未有史籍亦不知指¶
　次第前後刻木爲契結繩表信上下和平人心湻朴故易云¶
　上古結繩而治後世聖人易之以書契¶
甘其食美其服¶
　註適故常甘當故常美若思夫多靡則無時慊矣¶
樂其俗安其居¶
　疏止分故甘去華故美混同故樂恬淡故安居也¶
<pb:CK-KZ_JY132_04p041b>¶
鄰國相望雞犬之音相聞民至老死而不相往來¶
　註無求之至¶
　疏境邑相比相去不遠雞犬吠聲音聞相接而性各自足無¶
　求於世卒於天命不相往來無爲之至¶
若此之時則至治已¶
　疏無欲無求懷道抱德如此時也豈非至哉¶
今遂至使民延頸舉踵曰某所有賢者贏糧而趣之則內棄其¶
親而外去其主之事足跡接乎諸侯之境車軌結乎千里之外¶
　註至治之迹猶致斯弊¶
　疏贏裹也亦是至理之風播而爲教貴此文近使物學之尙¶
<pb:CK-KZ_JY132_04p042a>¶
　賢路開尋師訪道引領舉足遠適他方軌轍交行足跡所接¶
　裹糧負販不憚千里內則棄其親而不孝外則去其主而不¶
　忠至治之迹遂致斯弊也¶
是則上好知之過也¶
　註上謂好知之君知而好之則有斯過矣¶
　疏尙至治之迹好治物之智故致斯也¶
上誠好知而無道則天下大亂矣¶
　疏在上君王不能無爲恬澹清虛合道而以知能治物物必¶
　弊之故大亂也老君云以知治國國之賊也¶
何以知其然邪¶
<pb:CK-KZ_JY132_04p042b>¶
　疏假設疑問出其所由¶
夫弓弩畢弋機變之知多則鳥亂於上矣鉤餌罔罟罾笱之知¶
多則魚亂於水矣削格羅落罝罘之知多則獸亂於澤矣¶
　註攻之愈密避之愈巧則雖禽獸猶不可圖之以知而况人¶
　哉故治天下者唯不任知任知無妙也¶
　疏網小而柄形似畢星故名爲畢以繩繫箭射謂弋罟罾皆¶
　網也笱曲梁也亦筌也削格爲之卽今之鹿角馬槍以繩木¶
　羅落而取獸也罝罘免網也卽以智治於物寧無沸騰之患¶
　故治國者必不可用智也¶
知詐漸毒頡滑堅白解垢同異之變多則俗惑於辯矣¶
<pb:CK-KZ_JY132_04p043a>¶
　註上之所多者下不能安其少也性少而以逐多則迷也¶
　疏智數詐僞漸漬毒害於物也頡滑骨稽也亦姦黠也解垢¶
　詐僞也夫滑稽堅白之智譎說同異之譚諒有虧於眞理無¶
　益於世教故遠觀譬於若訥愚俗惑於小辯¶
故天下每每大亂罪在於好知¶
　疏每每昏昏貌也夫忘懷任物則宇內清夷執迹用智則天¶
　下大亂故知上下昏昏由乎好知¶
故天下皆知求其所不知而莫知求其所已知者¶
　註不求所知而求所不知此乃舍己效人而不止其分也¶
　疏所以知者分內也所不知者分外也舍內求外非惑而何¶
<pb:CK-KZ_JY132_04p043b>¶
　也¶
皆知非其所不善而莫知非其所以善者¶
　註善其所善爭尙之所由生也¶
　疏所不善者桀跖也所以善者聖迹也盜跖行不善以據東¶
　陵田恒行聖迹以竊齊國故臧穀業畢亡羊趣同或桀跖行¶
　殊損性均也愚俗之徒妄生臧否善與不善誠未足定也¶
是以大亂故上悖日月之明下爍山川之精中墮四時之施喘¶
耎之蟲肖翹之物莫不失其性甚矣夫好知之亂天下也¶
　註夫吉凶悔吝生於動也而知之所動誠能搖蕩天地運御¶
　羣生故君人者胡可以不忘其知哉¶
<pb:CK-KZ_JY132_04p044a>¶
　疏是以仍上辭也只爲上來用智執迹故天下大亂悖亂也¶
　爍銷也墮壞也附地之徒曰喘耎飛空之類曰肖翹皆輕小¶
　物也夫執迹用智爲害必甚故能鼓動陰陽搖蕩天地日月¶
　爲之薄蝕山川爲之崩竭炎凉爲之愆序風雨所以不時飛¶
　走水陸失其本性好知毒物一至於此也¶
自三代以下者是已舍夫種種之民而悅夫役役之佞釋夫恬¶
淡無爲而悅夫啍啍之意啍啍已亂天下矣¶
　註啍啍以已誨人也¶
　疏自從也三代謂夏殷周也種種湻樸之人役役輕黠之貌¶
　釋廢也啍啍以已誨人也夫上古至湻之世素樸之時像圜¶
<pb:CK-KZ_JY132_04p044b>¶
　天而淸虛法方地而安靜與木石而爲族同禽獸之無知逮¶
　乎散澆去淳離道背德而五帝聖迹已彰三代用知更甚舍¶
　湻樸之素士愛輕黠之佞夫廢無欲之自安悅有心之誨物¶
　已亂天下可不悲夫¶
¶
¶
¶
¶
¶
¶
<pb:CK-KZ_JY132_04p045a>¶
*** 　　在宥第十一¶
聞在宥天下不聞治天下也¶
　註宥使自在則治治之則亂也人之生也直莫之蕩則性命¶
　不過欲惡不爽在上者不能無爲上之所爲而民皆赴之故¶
　有誘慕好欲而民性淫矣故所貴聖王者非貴其能治也貴¶
　其無爲而任物之自爲也¶
　疏宥寛也在自在也治統馭也寓言云聞諸賢聖任物自在¶
　寛宥卽天下清謐若立教以馭蒼生物失其性如伯樂治馬¶
　也¶
在之也者恐天下之淫其性也宥之也者恐天下之遷其德也¶
<pb:CK-KZ_JY132_04p045b>¶
　疏性者禀生之理德者功行之名故致在宥之言以防遷淫¶
　之過若不任性自在恐物淫僻喪性也若不宥之復恐効他¶
　其德遷改也¶
天下不淫其性不遷其德有治天下者哉¶
　註無治乃不遷淫¶
　疏性正德定何勞布政治之哉有政不及無政有爲不及無¶
　爲¶
昔堯之治天下也使天下欣欣焉人樂其性是不恬也桀之治¶
天下也使天下瘁瘁焉人苦其性是不愉也¶
　註夫堯雖在宥天下其迹則治也治亂雖殊其於失後世之¶
<pb:CK-KZ_JY132_04p046a>¶
　恬愉使物爭尙畏鄙而不自得則同耳故譽堯而非桀不如¶
　兩忘也¶
　疏恬靜也愉樂也瘁憂也堯以德臨人人歌擊壤乖靜性也¶
　桀以殘害於物物遭憂瘁乖其愉樂也堯桀政代斯異使物¶
　失性均也¶
夫不恬不愉非德也非德也而可長久者天下無之¶
　註恬愉自得乃可長久¶
　疏堯以不恬涖人桀以不愉取物不合湻和之性欲得長久¶
　天下未之有也¶
人大喜邪毗於陽大怒邪毗於陰陰陽并毗四時不至寒暑之¶
<pb:CK-KZ_JY132_04p046b>¶
和不成其反傷人之形乎使人喜怒失位居處無常¶
　疏毗助也喜出於魂怒出於魄人禀陰陽與二儀同氣堯令¶
　百姓喜毗陽暄舒桀使人怒助陰慘肅人喜怒過分天則失¶
　常盛夏不暑隆冬無霜旣失和氣加之天災人多疾病豈非¶
　反傷形乎不可有爲作法必致殘傷也¶
思慮不自得中道不成章¶
　註此皆堯桀之流使物喜怒太過以致斯患也人在天地之¶
　中最能以靈知喜怒擾亂羣生而振蕩陰陽也故得失之間¶
　喜怒集乎百姓之懷則寒暑之和敗四時之節差百度昏亡¶
　萬事夭落也¶
<pb:CK-KZ_JY132_04p047a>¶
　疏爲滯喜怒遂使百姓謀慮失眞旣乖憲章之法斯敗也已¶
於是乎天下始喬詰卓鷙而後有盜跖曾史之行故舉天下以¶
賞其善者不足¶
　註慕賞乃善故賞不能供¶
舉天下以罰其惡者不給¶
　註畏罰乃止故罰不能勝¶
　疏喬詐僞也詰責問也卓獨也鷙猛也於是喬僞詰責卓爾¶
　不羣獨懷鷙猛輕陵於物自堯爲始次後有盜跖之惡曾史¶
　之善善惡旣著賞罰係焉慕賞行善懼罰止惡舉天下斧鉞¶
　不足以罰惡傾宇宙之藏不足以賞善給猶足也¶
<pb:CK-KZ_JY132_04p047b>¶
故天下之大不足以賞罰¶
　疏若忘賞罰任眞乃在足也¶
自三代以下者匈匈焉終以賞罰爲事彼何暇安其性命之情¶
哉¶
　註忘賞罰而自善性命乃大足耳夫賞罰者聖王之所以當¶
　功過非以著勸畏也故理至則遺之然後至一可反也而三¶
　代以下遂尋其事迹故爲匈匈焉與迹競逐終以所寄爲事¶
　性命之情何暇而安哉¶
　疏匈匈讙譁也競逐之謂也人懼斧鉞之誅又慕軒冕之賞¶
　心懷百慮事出萬端匈匈競逐而不知止夏殷以來其風漸¶
<pb:CK-KZ_JY132_04p048a>¶
　扇賞罰攖擾終日荒忙有何容暇安其性命¶
而且悅明邪是淫於色也悅聰邪是淫於聲也¶
　疏悅受染也淫耽滯也希離慕曠爲滯聲色也¶
悅仁邪是亂於德也悅義邪是悖於理也¶
　疏德無憎愛偏愛故亂德理無是非裁非故逆理悖逆也¶
悅禮邪是相於技也悦樂邪是相於淫也¶
　疏禮者擎跽曲拳節文隆殺樂者咸池大夏律呂八音說禮¶
　乃助浮華技能愛樂更助宮商淫聲¶
悅聖邪是相於藝也悅知邪是相於疵也¶
　註當理無悅悅之則致淫悖之患矣相助也¶
<pb:CK-KZ_JY132_04p048b>¶
　疏說聖迹助世間之藝術愛智計益是非之疵病也¶
天下將安其性命之情之八者存可也亡可也¶
　註存亡無所在任其所受之分則性命安矣¶
　疏八者聰明仁義禮樂聖智是也言人禀分不同性情各異¶
　離曠曾史素分有者存之可也眾人性分本無企慕乖眞亡¶
　之可也¶
天下將不安其性命之情之八者乃始臠卷傖囊而亂天下也¶
　註必存此八者則不能縱任自然故爲臠卷傖囊也¶
　疏臠卷不舒放之容也傖囊忽遽之貌天下羣生唯知分外¶
　不能安任臠卷自拘夸華人事傖囊急速爭馳逐物由八者¶
<pb:CK-KZ_JY132_04p049a>¶
　不忘致斯弊者也¶
而天下乃始尊之惜之甚矣天下之惑也¶
　註不能遺之已爲誤矣而乃復尊之以爲貴豈不甚惑哉¶
　疏前八者亂天之經不能忘遺已是大惑方復尊敬用爲楷¶
　模痛惜甚也¶
豈直過也而去之邪乃齋戒以言之跪坐以進之鼓歌以儛之¶
吾若是何哉¶
　註非直由寄而過去也乃珍貴之如此¶
　疏八條之義事同芻狗過去之後不合更收誡禁致齋明言¶
　執禮君臣跪坐更相進獻鼓九韶之歌舞大章之曲珍重蘧¶
<pb:CK-KZ_JY132_04p049b>¶
　廬一至於此莊生自擊無奈之何也¶
故君子不得已而臨蒞天下莫若無爲無爲也而後安其性命¶
之情¶
　註無爲者非拱默之謂也直各任其自爲則性命安矣不得¶
　已者非迫於威刑也直抱道懷朴任乎必然之極而天下自¶
　賓也¶
　疏君子聖人也不得已臨蒞天下恒自無爲雖復無爲非關¶
　拱默動寂無心而性命之情未始不安也¶
故貴以身於爲天下則可以託天下愛以身於爲天下則可以¶
寄天下¶
<pb:CK-KZ_JY132_04p050a>¶
　註若夫輕身以赴利棄我而殉物則身且不能安其如天下¶
　何¶
　疏貴身賤利內我外物保愛精神不蕩於世者故可寄坐萬¶
　物之上託化於天下也¶
故君子苟能無解其五藏無擢其聰明¶
　註解擢則傷也¶
　疏五藏精靈之宅聰明耳目之用若分辨五藏情識顯擢聰¶
　明之用則精神奔馳於內耳目竭喪於外矣¶
尸居而龍見淵默而雷聲¶
　註出處默語常無其心而付之自然¶
<pb:CK-KZ_JY132_04p050b>¶
　疏聖人寂同死尸寂泊動類飛龍在天豈有寂動理教之異¶
　哉故寂而動尸居而龍見淵默而雷聲欲明寂動動寂理教¶
　教理不一異也¶
神動而天隨¶
　註神順物而動天隨理而行¶
　疏神者妙萬物而爲言也卽動卽寂德同蒼昊隨順生物也¶
從容無爲而萬物炊累焉¶
　註若遊塵之自動¶
　疏累塵也從容自在無爲虛淡若風動細塵清空中浮物陽¶
　氣飄颻任運去留非已¶
<pb:CK-KZ_JY132_04p051a>¶
吾又何暇治天下哉¶
　註任其自然而已¶
　疏物我齊混俱合自然何勞功暇更爲治法也¶
崔瞿問於老聃曰不治天下安臧人心老聃曰汝愼無攖人心¶
　註攖之則傷其自善也¶
　疏姓崔名瞿不知何許人也旣問在宥不治人心何以履善¶
　答曰宥之放之自合其理作法理物則攖撓人心引下文云¶
人心排下而進上¶
　註排之則下進之則上言其易搖蕩也¶
　疏人心排他居下進已在上皆常情也¶
<pb:CK-KZ_JY132_04p051b>¶
上下囚殺¶
　註無所排進乃安全耳¶
　疏溺心上下爲境所牽如禁之囚攖煩困苦¶
淖約柔乎剛强¶
　註言能淖約則剛彊者柔矣¶
　疏淖約柔弱也矯情行於柔弱欲制服於剛强¶
廉劌彫琢其熱焦火其寒凝冰¶
　註夫焦火之熱凝冰之寒皆喜怒並積之所生若乃不彫不¶
　琢各全其朴則何冰炭之有哉¶
　疏廉務名也劌傷也彫琢名行欲在物前若違情起怒寒甚¶
<pb:CK-KZ_JY132_04p052a>¶
　凝冰順心生喜熱喻焦火¶
其疾俛仰之間而再撫四海之外¶
　註風俗之所動也¶
　疏逐境之心一念之頃已遍十方況俯仰之間不再臨四海¶
　哉¶
其居也淵而靜其動也縣而天¶
　註靜之可使如淵動之則係天而踊躍也¶
　疏有欲之心去無定凖偶爾而靜如流水之遇淵潭觸境而¶
　動類高天之縣不息動之則係天踊躍¶
僨驕而不可係者其唯人心乎¶
<pb:CK-KZ_JY132_04p052b>¶
　註人心之變靡所不爲順而放之則靜而自通治而係之則¶
　跂而僨驕僨驕者不可禁之勢也¶
　疏排下進上美惡喜怒僨發驕矜不可禁制者其在人心乎¶
昔者黃帝始以仁義攖人之心¶
　註夫黃帝非爲仁義也直與物冥則仁義之迹自見迹自見¶
　則後世之心必自殉之是亦黃帝之迹使物攖也¶
　疏黃帝因宜作則慈愛養民實異偏尙之仁裁非之義後代¶
　之主執之軌轍蒼生名之爲聖攖人之心自此始也弊起後¶
　王釁非黃帝¶
堯舜於是乎股無肱脛無毛以養天下之形愁其五藏以爲仁¶
<pb:CK-KZ_JY132_04p053a>¶
義矜其血氣以規法度然猶有不勝也¶
　疏肱白肉也堯舜行黃帝之迹心形瘦弊股瘦無白肉脛秃¶
　無細毛養天下形容安萬物情性五藏憂愁於內血氣矜莊¶
　於外行仁義以爲規矩立法度以爲楷模尙不免流放凶族¶
　則有不勝¶
堯於是放讙兜於崇山投三苗於三峗流共工於幽都此不勝¶
天下也¶
　疏昔帝鴻氏有不才子天下謂之混沌卽讙兜也爲黨共工¶
　放南裔也縉雲氏有不才子天下謂之饕餮卽三苗也爲堯¶
　諸侯封三苗之國國在左洞庭右彭蠡居豫章近南嶽三峗¶
<pb:CK-KZ_JY132_04p053b>¶
　山名在西裔卽秦州西羌也少昊氏有不才子天下謂之窮¶
　奇卽共工也爲堯水官幽都在北方卽幽州之地尙書有殛¶
　鯀此文備也四人皆包藏凶惡不遵堯化故投諸四裔是堯¶
　不勝天下之事故四凶由舜今稱堯者其時舜攝堯位故耳¶
夫施及三王而天下大駭矣¶
　註夫堯舜帝王之名皆其迹耳我寄斯迹而迹非我也故駭¶
　者自世世彌駭其迹愈粗粗之與妙自塗之夷險耳遊者豈¶
　常改其足哉故聖人一也而有堯舜湯武之異明斯異者時¶
　世之名耳未足以名聖人之實也故夫堯舜者豈直一堯舜¶
　而已哉是以雖有矜愁之貌仁義之迹而所以迹者故全也¶
<pb:CK-KZ_JY132_04p054a>¶
　疏施延也自黃帝延乎堯舜聖迹滯物擾亂延及三王驚駭¶
　更甚¶
下有桀跖¶
　疏桀跖行小人之行爲下曾史行君子之行爲上¶
上有曾史而儒墨畢起¶
　疏謂儒墨守迹是非因之而起也¶
於是乎喜怒相疑¶
　疏喜是怒非更相疑貳¶
愚知相欺¶
　疏飾智驚愚互爲欺侮¶
<pb:CK-KZ_JY132_04p054b>¶
善否相非¶
　疏善與不善彼此相非¶
誕信相譏¶
　疏誕虛信實自相譏誚¶
而天下衰矣¶
　註莫能齊於自得¶
　疏相仍糾紛宇宙衰也¶
大德不同而性命爛漫矣¶
　註立小異而不止於分¶
　疏喜怒是非熾然大盛於世故天年夭枉性命爛漫爛漫散¶
<pb:CK-KZ_JY132_04p055a>¶
　亂也¶
天下好知而百姓求竭矣¶
　註知無涯而好之故無以供其求¶
　疏聖人窮無崖之智百姓焉不竭哉¶
於是乎釿鋸制焉繩墨殺焉椎鑿决焉¶
　註彫琢性命遂至於此¶
　疏繩墨正木之曲直禮儀示人之隆殺椎鑿穿木之孔竅刑¶
　法决人之身首工匠運斤鋸以殘木聖人用禮法以傷道¶
天下脊脊大亂罪在攖人心故賢者伏處大山嵁巖之下而萬¶
乘之君憂慄乎廟堂之上¶
<pb:CK-KZ_JY132_04p055b>¶
　註若夫任自然而居當則賢愚襲情而貴賤履位君臣上下¶
　莫匪爾極而天下無患矣斯迹也遂攖天下之心使奔馳而¶
　不可止故中知以下莫不外飾其性以眩惑眾人惡直醜正¶
　蕃徒相引是以任眞者失其據而崇僞者竊其柄於是主憂¶
　於上民困於下矣¶
　疏脊脊相踐籍也一云亂宇宙大亂罪由聖智君子道消晦¶
　迹林藪人君雖在廟堂心恒憂慄旣無良輔恐國傾危也¶
今世殊死者相枕也桁楊者相推也刑戮者相望也¶
　疏殊者决定當死也桁楊者械也夾腳及頸皆名桁楊六國¶
　之時及衰周之世良由聖迹黥劓五刑遂使桁楊者盈衢殊¶
<pb:CK-KZ_JY132_04p056a>¶
　死者相枕殘兀滿路相枕相望明其多也¶
而儒墨乃始離跂攘臂乎桎梏之間意甚矣哉其無愧而不知¶
恥也甚矣¶
　註由腐儒守迹故致斯禍不思捐迹反一而方復攘臂用迹¶
　以治迹可謂無愧而不知恥之甚也¶
　疏離跂用力貌也聖迹謂害物之具而儒墨方復攘臂分外¶
　用力於桎梏之間執迹封教救當世之弊何荒亂之能極哉¶
　故發噫歎息傷固陋不已愧而不恥也¶
吾未知聖知之不爲桁楊椄槢也仁義之不爲桎梏鑿枘也¶
　註桁楊以椄槢爲管而桎梏以鑿枘爲用聖知仁義者遠於¶
<pb:CK-KZ_JY132_04p056b>¶
　罪之迹也迹遠罪則民斯尙之尙之則驕詐生焉驕詐生而¶
　禦奸之器不具者未之有也故棄所尙則矯詐不作矯詐不¶
　作則桁楊桎梏廢矣何鑿枘椄槢之爲哉¶
　疏椄槢械楔也鑿孔也以物內孔中曰枘械不楔不牢梏無¶
　孔無用亦猶憲章非聖迹不立桀跖無仁義不行聖迹是攖¶
　擾之原仁義是殘害之本¶
焉知曾史之不爲桀跖嚆矢也¶
　註嚆矢矢之猛者言曾史爲桀跖之利用也¶
　疏嚆箭鏃有孔猛聲也聖知是竊國之具仁義爲凶暴之資¶
　曾史爲桀跖利用猛箭故云然也¶
<pb:CK-KZ_JY132_04p057a>¶
故曰絶聖棄知而天下大治¶
　註法其所以攖也¶
　疏絶竊國之具棄凶暴之資卽宇內淸平言大治也¶
黃帝立爲天子十九年令行天下¶
　疏德化詔令宇內大行¶
聞廣成子在於空同之上故往見之¶
　疏空同山凉州北界廣成卽老子别號也¶
曰我聞吾子達於至道敢問至道之精吾欲取天地之精以佐¶
五穀以養民人¶
　疏五穀黍稷菽麻麥也欲取窈㝠之理天地陰陽精氣助成¶
<pb:CK-KZ_JY132_04p057b>¶
　五穀以養蒼生也¶
吾又欲官陰陽以遂羣生爲之奈何¶
　疏遂順也欲象陰陽設官分職順羣生之性問其所以¶
廣成子曰而所欲問者物之質也¶
　註問至道之精可謂質也¶
　疏而汝也欲播植五穀官府二儀所問粗淺不過形質乖深¶
　玄之致是抵訶也¶
而所欲官者物之殘也¶
　註不任其自爾而欲官之故殘也¶
　疏苟欲設官分職引物從己旣乖造化必致傷殘¶
<pb:CK-KZ_JY132_04p058a>¶
自而治天下雲氣不待族而雨草木不待黃而落日月之光益¶
以荒矣¶
　疏族聚也分百官放陰陽有心治萬物必致凶災雨風不調¶
　炎凉失節雲未聚而雨降木尙靑而棄落攙搶薄蝕三光昏¶
　晦人心遭擾玄象荒怠¶
而佞人之心翦翦者又奚足以語至道¶
　疏翦翦狹劣貌也汝是諂佞之人心其狹劣何能語至道也¶
黃帝退捐天下築特室席白茅閒居三月復往邀之¶
　疏黃帝退淸齊一心舍九五尊位築特室避讙囂藉白茅以¶
　潔淨閑居經時重往請道邀過也¶
<pb:CK-KZ_JY132_04p058b>¶
廣成子南首而臥黃帝順下風膝行而進再拜稽首而問曰聞¶
吾子達於至道敢問治身奈何而可以長久廣成子蹶然而起¶
曰善哉問乎¶
　註人皆自修而不治天下則天下治矣故善之也¶
　疏使人治物物必攖煩各各治身天下淸正故善之蹶然疾¶
　起¶
來吾語汝至道至道之精窈窈㝠㝠至道之極昏昏默默¶
　註窈㝠昏默皆了無也夫莊老之所以屢稱無者何哉明生¶
　物者無物而物自生耳自生耳非爲生也又何有爲於已生¶
　乎¶
<pb:CK-KZ_JY132_04p059a>¶
　疏至道精微心靈不測故寄窈窅深遠昏默玄絶¶
無視無聽抱神以靜形將自正¶
　註忘視而自見忘聽而自聞則神不擾而形不邪也¶
　疏耳目無外視聽抱守精神境不能亂心與形合自㝠正道¶
必靜必淸無勞汝形無搖汝精乃可以長生¶
　註任其自動故閒靜而不夭也¶
　疏淸神靜慮體無所勞不緣外境精神常寂心閑形逸長生¶
　久視¶
目無所見耳無所聞心無所知汝神將守形形乃長生¶
　註此皆率性而動故長生也¶
<pb:CK-KZ_JY132_04p059b>¶
　疏任視聽而無所見聞根塵旣空心亦安靜照無知慮應機¶
　常寂神淡守形可長生久視也¶
愼汝內¶
　註全其眞也¶
　疏忘心全漠也¶
閑汝外¶
　註守其分也¶
　疏絶視聽守分也¶
多知爲敗¶
　註知無崖故敗¶
<pb:CK-KZ_JY132_04p060a>¶
　疏不愼智慮心神旣困耳目竭於外何不敗哉¶
我爲汝遂於大明之上矣至彼至陽之原也爲汝入於窈㝠之¶
門矣至彼至陰之原也¶
　註夫極陰陽之原乃遂於大明之上入於窈㝠之門也¶
　疏陽動也陰寂也遂出也至人應動之時智照如日月名大¶
　明也至陽之原表從本降迹故言出也無感之時深根寂然¶
　凝湛也至陰之原亦攝迹歸本故曰入窈㝠之門廣成示黃¶
　帝動寂兩義故託陰陽二門也¶
天地有官陰陽有藏¶
　註但當任之¶
<pb:CK-KZ_JY132_04p060b>¶
愼守汝身物將自壯¶
　疏天官謂日月星辰能照臨四方綱維萬物稱官也地官謂¶
　金木水火土能維持動植運載羣品亦稱官也陰陽二氣春¶
　夏秋冬各有司存如藏府也咸得隨任無不稱適何違造化¶
　更立官府也汝但無爲愼守汝身一切萬物自然昌盛何勞¶
　措心自貽伊慽哉¶
我守其一以處其和故我修身千二百歲矣吾形未常衰¶
　註取於盡性命之極極長生之致耳身不夭乃能及物也¶
　疏保恬淡一心處中和妙道攝衞修身雖有夀考之年終無¶
　衰老之日¶
<pb:CK-KZ_JY132_04p061a>¶
黃帝再拜稽首曰廣成子之謂天矣¶
　註天無爲也¶
　疏歎聖道之清高可與玄天合德也¶
廣成子曰來余語汝彼其物無窮而人皆以爲終¶
　疏死生變化物理無窮俗人愚惑謂有終始¶
彼其物無測而人皆以爲極¶
　註徒見其一變也¶
　疏萬物不測千變萬化愚人迷執謂有限極¶
得吾道者上爲皇而下爲王¶
　註皇王之稱隨世之上下耳其於得通變之道以應無窮一¶
<pb:CK-KZ_JY132_04p061b>¶
　也¶
　疏得自然之道上逢淳樸之世則作犧農下遇澆季之時應¶
　爲湯武皇王迹自夷險道之一也¶
失吾道者上見光而下爲土¶
　註失無窮之道則自信於一變而不能均同上下故俯仰異¶
　心¶
　疏喪無爲之道滯有欲之心生則覩於光明死則便爲土壤¶
　迷執生死不能均同上下故有兩名也¶
今夫百昌皆生於土而反於土故余將去汝¶
　註土無心者也生於無心故當反守無心而獨往也¶
<pb:CK-KZ_JY132_04p062a>¶
　疏夫百物昌盛皆生於地及其彫落還歸於土世間萬物從¶
　無而生死歸空寂生死不二不滯一方今將去汝任適也¶
入無窮之門以遊無極之野¶
　註與化俱也¶
　疏反歸冥寂之本入無窮之門應變天地之間游無極之野¶
吾與日月參光吾與天地爲常¶
　註都任之也¶
　疏參同也與三景齊明將二儀同久豈千二百歲哉¶
當我緡乎遠我昬乎¶
　註物之去來皆不覺也¶
<pb:CK-KZ_JY132_04p062b>¶
　疏聖人無心若鏡機當感發卽應感冥符若前機不感卽昏¶
　然晦迹也¶
人其盡死而我獨存乎¶
　註以死生爲一體則無往而非存¶
　疏一死生明變化未始非我無去無來我獨存也人執生死¶
　故憂患之¶
雲將東遊過扶搖之枝而適遭鴻蒙鴻蒙方將拊髀爵躍而遊¶
　疏雲將雲主將也鴻蒙元氣也扶搖木神生東海也亦云風¶
　遭遇也拊拍也雀躍跳躍也寓言也夫氣是生物之元也雲¶
　爲雨澤之本也木是春陽之鄉東爲仁惠之方舉此四事示¶
<pb:CK-KZ_JY132_04p063a>¶
　君王御物以德澤爲先也¶
雲將見之¶
　疏怪其容儀殊俗動止異凡故問行李之由庶爲理物之道¶
　也¶
倘然止贄然立曰叟何人邪叟何爲此¶
　疏倘驚疑貌贄不動也叟長老名也¶
鴻蒙拊髀爵躍不輟對雲將曰遊¶
　疏乘自然變化敖遊也¶
雲將曰朕願有問也鴻蒙仰而視雲將曰吁雲將曰天氣不和¶
地氣鬱結¶
<pb:CK-KZ_JY132_04p063b>¶
　疏二氣不降不升鬱結也¶
六氣不調¶
　疏陰陽風雨晦明此六氣也¶
四時不節¶
　疏春夏秋冬節令愆滯其序¶
今我願合六氣之精以育羣生爲之奈何¶
　疏我欲合六氣精華以養萬物故問也¶
鴻䝉拊髀爵躍掉頭曰吾弗知吾弗知¶
　疏萬物咸禀自然若措意治之必乖造化故掉頭不答¶
雲將不得問又三年東遊過有宋之野而適遭鴻䝉雲將大喜¶
<pb:CK-KZ_JY132_04p064a>¶
行趨而進曰天忘朕邪天忘朕邪再拜稽首願聞於鴻䝉¶
　疏故如上天再言忘朕幸憶往時也¶
鴻䝉曰浮遊不知所求¶
　註而自得所求也¶
　疏浮遊處世無貪取也¶
猖狂不知所往¶
　註而自得所往也¶
　疏無心忘行無的當也¶
遊者鞅掌以觀无妄¶
　註夫內足者舉目皆自正也¶
<pb:CK-KZ_JY132_04p064b>¶
　疏鴻䝉游心之處寛大涉見之物眾多能觀之智知所觀之¶
　境無妄也鞅掌眾多也¶
朕又何知¶
　註以斯而已矣¶
　疏浮游猖狂虛心任物物各自正我復何知¶
雲將曰朕也自以爲猖狂而民隨予所往朕也不得已於民今¶
則民之放也¶
　註夫乘物非爲迹而迹自彰猖狂非招民而民自往故爲民¶
　所放效效而不得已也¶
　疏我同鴻䝉無心馭世不得已臨人人則隨我迹便爲物放¶
<pb:CK-KZ_JY132_04p065a>¶
　效也¶
願聞一言¶
　疏願聞要旨庶決深疑¶
鴻蒙曰亂天之經逆物之情玄天弗成¶
　註若夫順物性而不治則情不逆而經不亂玄默成而自然¶
　得也¶
　疏亂天然常道逆物眞性卽譎詐方起自然之化不成也¶
解獸之羣而鳥皆夜鳴¶
　註離其所以靜也¶
　疏放效迹彰害物災起獸則驚羣散起鳥則駭飛夜鳴¶
<pb:CK-KZ_JY132_04p065b>¶
災及草木禍及昆蟲¶
　註皆坐而受害也¶
　疏草木未霜零落災禍及昆蟲昆明也向陽啟蟄¶
噫治人之過也¶
　註夫有治之迹亂之所由生也¶
　疏天治斯滅治人過也¶
雲將曰然則吾奈何¶
　疏欲請不治之術¶
鴻蒙曰噫毒哉¶
　註言治人之過深¶
<pb:CK-KZ_JY132_04p066a>¶
　疏重傷禍敗屢歎噫聲¶
僊僊乎歸矣¶
　註僊僊坐起之貌嫌不能隤然通放故遣使歸¶
　疏僊僊輕舉之貌嫌雲將治物爲禍故示輕舉勸令急返歸¶
　本¶
雲將曰吾遇天難願聞一言鴻䝉曰噫心養¶
　註夫心以用傷則養心者其惟不用心乎¶
　疏養心之術列在下文¶
汝徒處無爲而物自化¶
　疏徒但也但處心無爲而物自化¶
<pb:CK-KZ_JY132_04p066b>¶
墮爾形體吐爾聰明倫與物忘¶
　註理與物皆不以存懷而闇付自然則無爲而自化矣¶
　疏倫理也墮形體忘身也吐聰明忘心也身心兩忘物我雙¶
　遣是養心也¶
大同乎涬溟¶
　註與物無際¶
　疏溟涬自然之氣也茫蕩身心大同自然合體也¶
解心釋神莫然無魂¶
　註坐忘任獨¶
　疏魂好知爲也解釋遣蕩也莫然無知滌蕩心靈同死灰枯¶
<pb:CK-KZ_JY132_04p067a>¶
　木無知魂也¶
萬物云云各復其根各復其根而不知¶
　註不知而復乃眞復也¶
　疏云云眾多也眾多往來生滅不離自然歸根明矣豈得用¶
　知然後復命矣哉¶
渾渾沌沌終身不離¶
　註渾沌無知而任其自復乃能終身不離其本也¶
　疏渾沌無知而任獨千變萬化不離自然¶
若彼知之乃是離之¶
　註知而復之與復乖矣¶
<pb:CK-KZ_JY132_04p067b>¶
　疏用知慕生乃離自然本性也¶
無問其名無闚其情物固自生¶
　註闚問則失其自生也¶
　疏道離名言理絶情慮若以名問道以情闚理不亦遠哉能¶
　遣情忘名任于獨化物得生理也¶
雲將曰天降朕以德示朕以默躬身求之乃今也得¶
　註知而不默常自失也¶
　疏降道德之言示玄點之行立身以來方今始悟¶
再拜稽首起辭而行世俗之人皆喜人之同乎已而惡人之異¶
於已也¶
<pb:CK-KZ_JY132_04p068a>¶
　疏染習之人迷執日久同喜懼異已嫌惡也¶
同於已而欲之異於已而不欲者以出乎眾爲心也¶
　註心欲出羣爲眾雋也¶
　疏夫是我而非彼喜同而惡異者必欲顯已功名超出羣眾¶
夫以出乎眾爲心者曷常出乎眾哉¶
　註眾皆以出眾爲心故所以爲眾人也若我亦欲出乎眾則¶
　與眾無異而不能相出矣夫眾皆以相出爲心而我獨無往¶
　而不同乃大殊於眾而爲眾主也¶
　疏人以競先出乎眾爲心此是恆物鄙情何能獨超羣外同¶
　其光塵方大殊於眾而爲眾傑¶
<pb:CK-KZ_JY132_04p068b>¶
因眾以寧所聞不如眾技眾矣¶
　註吾一人之所聞不如眾技多故因眾則寧也若不因眾則¶
　眾之千萬皆我敵也¶
　疏用眾人技能因眾人聞見卽無忿競所謂明者爲之視智¶
　者爲之謀也¶
而欲爲人之國者此攬乎三王之利而不見其患者也¶
　註夫欲爲人之國者不因眾之自爲而以已爲之者此爲徒¶
　求三王主物之利而不見已爲之患也然則三王之所以利¶
　豈爲之哉因天下之自爲而任耳¶
　疏用一已偏執爲國者徒求三王主物之利不知爲喪身之¶
<pb:CK-KZ_JY132_04p069a>¶
　大患也¶
此以人之國僥倖也幾何僥倖而不喪人之國乎¶
　疏僥要也以皇王之國利要求非分爲一身之幸會者未嘗¶
　不身遭殞敗萬不存一故云幾何也¶
其存人之國也無萬分之一而喪人之國也一不成而萬有餘¶
喪矣¶
　註已與天下相因而成者也今以一已而專制天下則天下¶
　塞矣已豈通哉故一身旣不成而萬方有餘喪矣¶
　疏以僥倖之心爲帝王之主論存已無一成語亡則有餘敗¶
　也¶
<pb:CK-KZ_JY132_04p069b>¶
悲夫有土者之不知也¶
　疏此一句傷歎君王不知僥倖爲弊矣¶
夫有土者有大物也¶
　疏九五尊高四海宏巨是稱大物也¶
有大物者不可以物物¶
　註不能用物而爲物用卽是物耳豈能物物哉不能物物則¶
　不足以有大物矣¶
　疏苟求三王之國不能任物自爲翻爲物用已自是物焉能¶
　物物斷不可也¶
而不物故能物物¶
<pb:CK-KZ_JY132_04p070a>¶
　註夫用物者不爲物用也不爲物用斯不物矣不物故物天¶
　下之物使各自得也¶
　疏不爲物用而用於物者也¶
明乎物物者之非物也豈獨治天下百姓而已哉出入六合遊¶
乎九州¶
　註用天下之自爲故馳萬物而不窮¶
　疏聖人通自然達造化運百姓心知用羣生耳目是知物物¶
　者非物也豈獨戴黃屋坐汾陽佩玉璽治天下哉固當排六¶
　合陵太淸超九州游姑射矣¶
獨往獨來是謂獨有¶
<pb:CK-KZ_JY132_04p070b>¶
　註人皆自異而己獨羣遊斯乃獨往獨來者也獨有斯獨可¶
　謂獨有矣¶
獨有之人是之謂至貴¶
　註夫與眾玄同非求貴於眾而眾人不能不貴斯至貴也若¶
　乃信其偏見而以獨異爲心則雖同於一致故是俗中之一¶
　物耳排獨有者也未能獨有而欲饕竊軒冕冒取非分眾豈¶
　歸之哉故非至貴也¶
　疏人皆自異而己獨與羣游斯乃獨往獨來者也獨有斯獨¶
　可謂獨有矣欲出眾而己獨游眾無此能故名獨有獨有之¶
　人蒼生樂推百姓荷戴以斯爲主可謂至尊至貴也¶
<pb:CK-KZ_JY132_04p071a>¶
大人之教若形之於影聲之於響¶
　註百姓之心形聲也大人之教影響也大人之於天下何心¶
　哉猶影響之隨形聲耳¶
　疏大人聖人也無心感應應不以心故百姓之心形聲也大¶
　人之教影響也¶
有問而應之盡其所懷¶
　註使物之所懷各得自盡也¶
　疏聖人心隨物感感亦稱機盡物懷抱¶
爲天下配¶
　註問者爲主應故爲配¶
<pb:CK-KZ_JY132_04p071b>¶
　疏配匹也先感爲主應者爲匹也¶
處乎無響¶
　註寂以待物¶
　疏處寂也無感之時心如枯木寂無影響也¶
行乎無方¶
　註隨物轉化¶
　疏行應機也逗機不定方所也¶
挈汝適復之撓撓¶
　註撓撓自動也提挈萬物使復歸自動之性卽無爲之至也¶
　疏撓撓自動也逗機無方還欲提挈汝等羣品令歸本性則¶
<pb:CK-KZ_JY132_04p072a>¶
　無爲至也¶
以遊無端¶
　註與化俱故無端¶
　疏遊心與自然俱遊故無朕迹之端崖¶
出入無旁¶
　註玄同無表¶
　疏出入塵埃生死之中玄同造物無邊可見¶
與日無始¶
　註與日新俱故無始也¶
　疏與日俱新故無終始¶
<pb:CK-KZ_JY132_04p072b>¶
頌論形軀合乎大同¶
　註其形容與天地無異¶
　疏贊頌論語聖人盛德軀貌與二儀大道合同外不闚乎宇¶
　宙內不有其已身也¶
大同而無已¶
　註有已則不能大同也¶
　疏合二儀同大道則物我俱忘也¶
無已惡乎得有有¶
　註天下之難無者已也已旣無矣則羣有不足復有之¶
　疏已旣無矣物焉有哉¶
<pb:CK-KZ_JY132_04p073a>¶
覩有者昔之君子¶
　註能美其名者耳¶
　疏行仁義禮君臣者不離有爲君子也¶
覩無者天地之友¶
　註覩無則任其獨生也¶
　疏覩無爲之妙理見自然之正性二儀非有萬物盡空翻有¶
　入無故稱爲友矣¶
賤而不可不任者物也卑而不可不因者民也¶
　註因其性而任之則治反其性而凌之則亂夫民物之所以¶
　卑而賤者不能因任故也是以任賤者貴因卑者尊此必然¶
<pb:CK-KZ_JY132_04p073b>¶
　之符也¶
　疏民雖居下各有功能物雖輕賤咸負材用物無棄材人無¶
　棄用庶咸亨也¶
匿而不可不爲者事也¶
　註夫事藏於彼故匿也彼各自爲故不可不爲但當因任耳¶
　疏匿藏也事有隱顯性有工拙或顯於此或隱於彼或工於¶
　此或拙於彼但當任之悉事齊也¶
麤而不可不陳者法也¶
　註法者妙事之迹也安可以迹麤而不陳妙事哉¶
　疏法言教也以教望理理妙法粗取喻筌蹄故須陳說故也¶
<pb:CK-KZ_JY132_04p074a>¶
遠而不可不居者義也¶
　註當乃居之所以爲遠¶
　疏義雖去道疏遠苟其合理應須取斷¶
親而不可不廣者仁也¶
　註親則若偏故廣乃仁耳¶
　疏親雖偏愛狹博周普廣愛乃大仁也¶
節而不可不積者禮也¶
　註夫禮節者患於係一故物物體之則積而周矣¶
　疏積厚也節文也夫禮貴尙往來人情華薄故外示折旋內¶
　敦積厚此眞禮也¶
<pb:CK-KZ_JY132_04p074b>¶
中而不可不高者德也¶
　註事之下者雖中非德¶
　疏中順也修道之人和光處世卑順於物而志行淸高涅而¶
　不緇其德也¶
一而不可不易者道也¶
　註事之難者雖一非道况不一哉¶
　疏妙本一氣通生萬物甚自簡易其唯道乎¶
神而不可不爲者天也¶
　註執意不爲雖神非天况不神哉¶
　疏神功不測顯晦無方逗機無滯合天然也¶
<pb:CK-KZ_JY132_04p075a>¶
故聖人觀於天而不助¶
　註順其自爲而已¶
　疏聖人觀自然妙理大順羣物而不助其性分此下釋前文¶
成於德而不累¶
　註自然與高會也¶
　疏能使境智冥會上德旣成自無瑕累也¶
出於道而不謀¶
　註不謀而一所以爲身¶
會於仁而不恃¶
　疏老經云爲而不恃仁慈博愛貴在合宜故無恃賴¶
<pb:CK-KZ_JY132_04p075b>¶
薄於義而不積¶
　註率性居遠非積也¶
　疏先王籧廬非可寶重已陳芻狗豈積而留¶
應於禮而不諱¶
　註自然應禮非由忌諱¶
　疏妙本湛然迹應於禮豈拘忌諱¶
接於事而不讓¶
　註事以理接能否自任應動而動無所辭讓¶
　疏混俗揚波因事接物應機不取亦無辭讓¶
齊於法而不亂¶
<pb:CK-KZ_JY132_04p076a>¶
　註御粗以妙故不亂也¶
　疏因於物性以法齊之故不亂也¶
恃於民而不輕¶
　註恃其自爲耳不輕用也¶
　疏民惟邦本本固而邦寧故恃籍不敢輕用也¶
因於物而不去¶
　註因而就任之不去其本也¶
　疏順黔黎之心因庶物之性雖施於法教不令雜於性本¶
物者莫足爲也而不可不爲¶
　註夫爲者豈以足爲故爲哉自體此爲故不可得而止也¶
<pb:CK-KZ_JY132_04p076b>¶
　疏物之禀生功用萬殊如羗蜋轉丸蜘蛛結網出自天然非¶
　關假學故素無之事不强爲性中有者不可不爲也¶
不明於天者不純於德¶
　註不明自然則有爲有爲而德不純也¶
　疏闇自然之理則澆薄之德不純也¶
不通於道者無自而可¶
　註不能虛已以待物則事事失會¶
　疏閉虛玄道性故觸事面墻諒無從而可也¶
不明於道者悲夫¶
　疏闇天然之理惑君臣之義所作顚蹷深可悲傷¶
<pb:CK-KZ_JY132_04p077a>¶
何謂道有天道有人道無爲而尊者天道也¶
　註在上而任萬物之自爲也¶
　疏無事無爲尊高在上者合自然天道也¶
有爲而累者人道也¶
　註以有爲爲累者不能率其自得也¶
　疏司職有爲事累繁擾者人倫之道¶
王者天道也¶
　註同乎天之任物則自然居物上¶
　疏君在上任物合天道無爲也¶
臣者人道也¶
<pb:CK-KZ_JY132_04p077b>¶
　註各當所任¶
天道之與人道也相去遠矣¶
　註君任無爲而委百官百官有所司而君不與焉二者俱以¶
　不爲而自得則君道逸臣道勞勞逸之際不可同日而論之¶
　也¶
　疏君位尊高委之宰牧臣道卑下竭誠奉上故君道逸臣道¶
　勞不可同日而語也¶
不可不察也¶
　註不察則君臣之位亂矣¶
　疏天道君而無爲人道臣而有事尊卑有隔勞逸不同各守¶
<pb:CK-KZ_JY132_04p078a>¶
　其分則君臣咸無爲也必不能鑒理卽勞逸失宜君臣亂矣¶
¶
¶
¶
¶
¶
¶
¶
¶
¶
<pb:CK-KZ_JY132_04p078b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_04p079a>¶
*** 　　天地第十二¶
天地雖大其化均也¶
　註均於不爲而自化也¶
　疏夫二儀生育覆載無窮形質之中最爲廣大而新新變化¶
　其狀不殊念念遷謝實唯均等所謂亭之也故云天地生我¶
　並生¶
萬物雖多其治一也¶
　註一以自得爲治¶
　疏夫四生萬物其類最繁至於率性自得斯理唯一所謂毒¶
　之也故又云萬物與我爲一¶
<pb:CK-KZ_JY132_04p079b>¶
人卒雖眾其主君也¶
　註天下異心無心者主也¶
　疏黔首卒隸其數雖多主而君者一人而已無心因任允當¶
　斯位¶
君原於德而成於天¶
　註以德爲原無物不得得者自得故得而不謝所以成天也¶
　疏原本也夫君主人物必須以德爲宗物各自得故全成自¶
　然之性¶
故曰玄古之君天下無爲也天德而已矣¶
　註任自然之運動¶
<pb:CK-KZ_JY132_04p080a>¶
　疏玄遠也古之君謂三皇已前帝王也言玄古聖君無爲而¶
　治天下也蓋何爲哉此引古證今成天德之義也¶
以道觀言而天下之君正¶
　註無爲者自然爲君非邪也¶
　疏以虛通之理觀應物之數而無爲因任之君不用邪僻之¶
　言者故理當於王道¶
以道觀分而君臣之義明¶
　註各當其分則無爲位上有爲位下也¶
　疏夫君道無爲而臣道有事尊卑勞逸理固不同譬如首自¶
　居上足自居下用道觀察分義分明¶
<pb:CK-KZ_JY132_04p080b>¶
以道觀能而天下之官治¶
　註官各當其所能治矣¶
　疏夫官有高卑能有優劣能受職則物無私得是故天下之¶
　官治也¶
以道汎觀而萬物之應備¶
　註無爲也則天下各以其無爲應之¶
　疏夫大道生物性情不同率己所以悉皆備足或走或飛咸¶
　應其用不知所以豈復措心故以理徧觀則庶物之應備¶
故通於天地者德也¶
　註萬物莫不皆得則天地通¶
<pb:CK-KZ_JY132_04p081a>¶
　疏通同也同兩儀之覆載與天地而俱生者德也¶
行於萬物者道也¶
　註道不塞其所由則萬物自得其行矣¶
　疏至理無塞恣物往來同行萬物故曰道也¶
上治人者事也¶
　註使人人自得其事¶
　疏雖則治人因其本性物各率能咸自稱適故事事有宜而¶
　天下治也¶
能有所藝者技也¶
　註技者萬物之末用也¶
<pb:CK-KZ_JY132_04p081b>¶
　疏率其本性自有藝能非假外爲故眞技術也¶
技兼於事事兼於義義兼於德德兼於道道兼於天¶
　註夫本末之相兼猶手臂之相包故一身和則百節皆適天¶
　道順則本末俱暢¶
　疏兼帶也濟也歸也夫藝能之技必須帶事不帶於事技術¶
　何施也事苟失宜技便無用雖行於義不可乖德雖有此德¶
　理須法道虛通故曰虛通終歸自然之術斯乃理事相包用¶
　不同耳是故示本能攝末自淺之深之義¶
故曰古之畜天下者無欲而天下足無爲而萬物化¶
　疏夫兼天所以無爲兼道所以無欲故古之帝王養畜羣庶¶
<pb:CK-KZ_JY132_04p082a>¶
　者何爲哉蓋無欲而蒼生各足無爲而萬物自化也¶
淵靜而百姓定¶
　疏一人垂拱而玄默百姓則比屋而可封故老經云我好靜¶
　而民自正¶
記曰通於一而萬事畢¶
　疏一道也夫事從理生理必包事本能攝末故知一萬事畢¶
　語在西升經莊子引以爲證¶
無心得而鬼神服¶
　註一無爲而羣理都舉¶
　疏夫迹混人間之事心證自然之理而窮原徹際妙極重玄¶
<pb:CK-KZ_JY132_04p082b>¶
　者故在於顯則爲人物之所歸處於幽則爲鬼神之所服¶
夫子曰夫道覆載萬物者也洋洋乎大哉君子不可以不刳心¶
焉¶
　註有心則累其自然故當刳而去之¶
　疏夫子者老子也莊生師老君故曰夫子也刳去也灑也虛¶
　通之道包羅無外二儀待之以覆載萬物得之以化生何莫¶
　由斯最爲物本歎洋洋之美大以勗當世之君王可不法道¶
　之無爲洗去有心之累者耶¶
無爲爲之之謂天¶
　註不爲此爲而此爲自爲乃天道¶
<pb:CK-KZ_JY132_04p083a>¶
　疏無爲爲之率性而動也天機自張故謂之天此不爲爲也¶
無爲言之之謂德¶
　註不爲此言而此言自言乃眞德¶
　疏寂然無說而應答無方譬縣鏡高堂物來斯照語默不殊¶
　故謂之德也此不言而言者¶
愛人利物之謂仁¶
　註此任其性命之情也¶
　疏慈若雲行愛如雨施心無偏執德澤弘普惜其性命故謂¶
　之仁也¶
不同同之之謂大¶
<pb:CK-KZ_JY132_04p083b>¶
　註萬物萬形各正其分不引彼以同我乃成大耳¶
　疏夫刻雕眾形而性情各異率其素分僉合自然任而不割¶
　故謂之大也¶
行不崖異之謂寬¶
　註玄同彼我則萬物自容故有餘¶
　疏夫韜光晦迹而混俗揚波若樹德不異於人立行豈殊於¶
　物哉而心無崖際若萬頃之陂林藪蒼生可謂寬容矣¶
有萬不同之謂富¶
　註我無不同故能獨有斯萬¶
　疏位居九五威誇萬乘任庶物之不同順蒼生之爲異而羣¶
<pb:CK-KZ_JY132_04p084a>¶
　性咸得故能富有天下也¶
故執德之謂紀¶
　註德者人之綱¶
　疏能持己有之德行者可謂羣物之綱紀也¶
德成之謂立¶
　註非德而成者不可謂立¶
　疏德行旣成方可立功而濟物也¶
循於道之謂備¶
　註夫道非偏物也¶
　疏循順也能順於虛通德行方足¶
<pb:CK-KZ_JY132_04p084b>¶
不以物挫志之謂完¶
　註內自得也¶
　疏挫屈也一毁譽混榮辱不以世物屈節其德完全¶
君子明於此十者則韜乎其事心之大也¶
　註心大故事無不容也¶
　疏韜包容也君子賢人明於已前十事則能包容物務心性¶
　寛大也¶
沛乎其爲萬物逝也¶
　註德澤滂沛任萬物之自往也¶
　疏逝往也心性寬閑德澤滂沛故爲羣生之所歸往也¶
<pb:CK-KZ_JY132_04p085a>¶
若然者藏金於山藏珠於淵¶
　註不貴難得之物¶
　疏若如前行便是無爲旣不羨於榮華故不貴於寶貨是以¶
　珠生於水不索故藏之於淵金出於山不求故韜之於嶽也¶
不利貨財¶
　註乃能忘我況貨財乎¶
　疏雖得珠玉尙不貪以資身常用貨財豈復將爲利也¶
不近貴富¶
　註自來寄耳心常去之遠也¶
　疏寄去寄來不哀不樂故外疏遠乎軒冕內不近乎富貴也¶
<pb:CK-KZ_JY132_04p085b>¶
不樂夀不哀夭¶
　註所謂縣解¶
　疏假令夀年延永不以爲樂性命夭促不以爲哀¶
不榮通不醜窮¶
　註忘夭夀於胸中况窮通之間哉¶
　疏富貴榮達不以爲榮華貪賤窒塞不以爲醜辱夀夭嘗不¶
　以措意榮辱之情豈容介懷¶
不拘一世之利以爲己私分¶
　註皆委之萬物也¶
　疏光臨宇宙統御天下四海珍寶總繫一人而行不利貨財¶
<pb:CK-KZ_JY132_04p086a>¶
　委之萬國豈容拘束入己用爲私分也¶
不以王天下爲己處顯¶
　註忽然不覺榮之在身¶
　疏覆有黔黎主領天下而推功於物忘其富貴故不以己大¶
　而榮顯也¶
顯則明¶
　註不顯則默而止¶
　疏明彰也雖坐汾陽喪其天下必也顯智豈曰韜光也¶
萬物一府死生同狀¶
　註蛻然無所在也¶
<pb:CK-KZ_JY132_04p086b>¶
　疏忘於物我故萬物可以爲一府冥於變化故死生同其形¶
　狀死生無變於己況窮通夭夀之間乎¶
夫子曰夫道淵乎其居也漻乎其淸也¶
　疏至理深玄譬猶淵海漻然淸潔明燭鬢眉淵則嘆其居寂¶
　以深澄漻則嘆其雖動而恒潔也本亦作君字者¶
金石不得無以鳴¶
　註聲由寂彰¶
　疏嗚由寂彰應由眞起也¶
故金石有聲不考不鳴¶
　註因以喻體道者物感而後應也¶
<pb:CK-KZ_JY132_04p087a>¶
　疏考擊也夫金石之內素藴宮商若不考擊終無聲響亦猶¶
　至人之心實懷聖德物若不感無由顯應前託淵水以明至¶
　道此寄金石以顯聖心¶
萬物孰能定之¶
　註應感無方¶
　疏喻彼明鏡方玆虛谷物來斯應應而無心物旣脩短無窮¶
　應亦方圓無定¶
夫王德之人素逝而恥通於事¶
　註任素而往耳非好通於事也¶
　疏素眞也逝往也王盛不驕不矜任眞而往旣抱朴以淸高¶
<pb:CK-KZ_JY132_04p087b>¶
　故羞通於物務¶
立之本原而知通於神¶
　註本立而知不逆¶
　疏神者不測之用也常在理上往而應物也不測之神知通¶
　於物此之妙用必資於本欲示本能起用用不乖本義也¶
故其德廣¶
　註任素通神而後彌廣¶
　疏夫淸素無爲任眞而往神知通物而恒立本原用不乖體¶
　動不傷寂德行如是豈不大中之者邪¶
其心之出有物採之¶
<pb:CK-KZ_JY132_04p088a>¶
　註物採之而後出耳非先物而唱也¶
　疏採求也夫至聖虛懷而物我斯應自非物求聖德無由顯¶
　出聖心聖心之出良由物採欲和而不唱不爲物先¶
故形非道不生生非德不明¶
　疏形者七尺之身生者百齡之命德者能澄之智道者可通¶
　之境也道能通生萬物故非道不生德能鑒照理原故非德¶
　不明老經云道生之德畜之也¶
存形窮生立德明道非王德者邪¶
　疏存任也窮盡也任形容之妍醜盡生齡之夭夀立盛德以¶
　匡時用至道以通物能如是者其唯王德乎¶
<pb:CK-KZ_JY132_04p088b>¶
蕩蕩乎忽然出勃然動而萬物從之乎此謂王德之人¶
　註忽勃皆無心而應之貌動出無心故萬物從之斯蕩蕩矣¶
　故能存形窮生立德明道而成王德也¶
　疏蕩蕩寬平之名忽勃無心之貌物感而動逗機而出因循¶
　任物物則從之猶具眾美故爲王德也¶
視乎㝠㝠聽乎無聲¶
　疏至道深玄聖心凝寂非色不可以目視絶聲不可以耳聽¶
㝠㝠之中獨見曉焉無聲之中獨聞和焉¶
　註若夫視聽而不寄之於寂則有闇昧而不和也¶
　疏雖復冥冥非色而能陶甄萬象乃云寂寂無響故能諧韻¶
<pb:CK-KZ_JY132_04p089a>¶
　八音欲明從體起用功能如是者也¶
故深之又深而能物焉¶
　註窮其原而後能物物¶
　疏卽有卽無卽寂卽應遣之又遣故深之又深旣而窮理盡¶
　性故能物眾物也¶
神之又神而能精焉¶
　註極至順而後能盡妙¶
　疏神者不測之名應寂相卽有無洞達旣而非測非不測亦¶
　不非測乃是神之精妙¶
故其與萬物接也至無而供其求¶
<pb:CK-KZ_JY132_04p089b>¶
　註我確斯而都任彼則彼求自供¶
　疏遣之又遣乃曰至無而接物無方隨機稱適千差萬品求¶
　者卽供若縣鏡高堂物來斯照也¶
時騁而要其宿大小長短修遠¶
　註皆恣而任之會其所極而已¶
　疏騁縱也宿會也若夫體故至無所以隨求稱適故能順時¶
　因任應物多方要在會歸而不滯一故或大或小乍短乍長¶
　乃至脩遠其來者隨彼機務悉供其求應病以藥理無不當¶
黃帝遊乎赤水之北登乎崑崙之丘而南望還歸遺其玄珠¶
　註此寄明得眞之所由¶
<pb:CK-KZ_JY132_04p090a>¶
　疏赤是南方之色心是南方之藏水性流動位在北方譬迷¶
　心緣鏡闇無所照故言赤水北也崑丘身也南是顯明之方¶
　望是觀見之義玄則疏遠之目珠乃珍貴之寶欲明世間羣¶
　品莫不身心迷妄馳騁耽者無所覺知闇似北方動如流水¶
　迷眞喪道實此之由今欲返本還源祈眞訪道是以南望示¶
　其照察還歸表其復命故先明失眞之處後用顯得道之方¶
　法所顯方法列在下文¶
使知索之而不得¶
　註言用知不足以得眞¶
　疏索求也故絶慮不可以心求也¶
<pb:CK-KZ_JY132_04p090b>¶
使離朱索之而不得¶
　疏非色不可以目取也¶
使喫詬索之而不得也¶
　註聰明喫詬失眞愈遠¶
　疏喫詬言辨也離言不可以辨索¶
乃使象罔象罔得之¶
　疏罔象無心之謂離聲色絶思慮故智與離朱自涯而反喫¶
　詬言辨用力失眞唯罔象無心獨得玄珠也¶
黃帝曰異哉象罔乃可以得之乎¶
　註明得眞者非用心也象罔然卽眞也¶
<pb:CK-KZ_JY132_04p091a>¶
　疏離婁迷性恃明目而喪道軒轅悟理歎罔象而得珠勗諸¶
　學生故可以不離形去智黜聰隳體邪¶
堯之師曰許由許由之師曰齧缺齧缺之師曰王倪王倪之師¶
曰被衣¶
　疏已上四人並是堯時隱士厭穢風塵懷道抱德淸廉潔已¶
　不同人世堯知其賢欲讓天下莊生示有承禀故具列其師¶
　資也¶
堯問於許由曰齧缺可以配天乎¶
　註謂爲天子¶
吾藉王倪以要之¶
<pb:CK-KZ_JY132_04p091b>¶
　註欲因其師以要而使之¶
　疏配合也藉因也堯云齧缺之賢者有合天位之德庶因王¶
　倪遙能屈致情事不决故問許由¶
許由曰殆哉圾于於天下¶
　註圾危也¶
　疏殆近也圾危也若要齧缺讓萬乘危亡之徵其則不遠也¶
齧缺之爲人也聰明叡知給數以敏其性過人¶
　註聰敏過人則使人跂之屢傷於民也¶
　疏叡聖也給捷也敏速也夫聖人治天下也冕旒垂目黈纊¶
　塞耳所以杜聰明不欲多聞見今齧缺乃內懷聖智外眩聰¶
<pb:CK-KZ_JY132_04p092a>¶
　明詞鋒捷辯計數宏達德行性機所作過人其迹旣彰必以¶
　爲患危亡之狀列在已下¶
而又乃以人受天¶
　註用知以求復其自然¶
　疏物之喪眞其日已久乃以心智之術令復其初故自然之¶
　性失之遠¶
彼審乎禁過而不知過之所由生¶
　註夫過生於聰知而又役知以禁之其過彌甚矣故曰無過¶
　在去知不在於强禁¶
　疏過之所由生者知也言齧缺但知審禁蒼生之過患而不¶
<pb:CK-KZ_JY132_04p092b>¶
　知患生之由智也¶
與之配天乎彼且乘人而無天¶
　註若與之天下彼且遂使後世任知而失眞¶
　疏若與天位令御羣生必運乎心智悦乎天理則物皆喪己¶
　無復自然之性也¶
方且本身而異形¶
　註夫以萬物爲本則羣變可一而異形可同斯迹也將遂使¶
　後世由已以制物則萬物乖矣¶
　疏方將也夫聖人無心因循任物今齧缺以己身爲本引物¶
　使歸令天下異形從我之化物之失性實此之由後世之患¶
<pb:CK-KZ_JY132_04p093a>¶
　自斯而始也¶
方且尊知而火馳¶
　註賢者當位於前則知見尊於後奔競而火馳也¶
　疏夫不能忘智以任物而尊智以御世遂將徇迹舍已效人¶
　馳驟奔逐其速如火矣¶
方且爲緒使¶
　註將興後世事役之端¶
　疏緒端也使役也不能無爲而任知御物後世勞役自此爲¶
　端¶
方且爲物絯¶
<pb:CK-KZ_JY132_04p093b>¶
　註將遂使後世拘牽而制物¶
　疏絯礙也不能用道以通人方復任智以礙物也¶
方且四顧而物應¶
　註將遂使後世指麾以動物令應上務¶
　疏方將顧盼四方撫安萬國令彼之氓黎應我之化法¶
方且應眾宜¶
　註將遂使後世不能忘善而利仁以應宜也¶
　疏用一已之知應眾物之宜旣非無心未免危殆矣¶
方且與物化¶
　註將遂使後世與物相逐而不能自得於內¶
<pb:CK-KZ_JY132_04p094a>¶
　疏將我已知施與物眾令庶物從化物旣失之我亦未得也¶
而未始有恆¶
　註此皆盡當時之宜也然今日受其德而明日承其弊矣故¶
　曰未始有恆¶
　疏以智理物政出多門前荷其德後遭其弊旣乖湻古所以¶
　無恆¶
夫何足以配天乎雖然有族有祖¶
　註其事類可得而祖效¶
　疏族藪也夫齧缺隱居山藪高尙其志不能混迹未足配天¶
　而流俗之中罕其輩類故志尙清遐良可效耳¶
<pb:CK-KZ_JY132_04p094b>¶
可能爲眾父而不可以爲眾父父¶
　註眾父父者所以迹也¶
　疏父君也言齧缺高尙無爲不夷乎俗雖其道可述適可爲¶
　眾人之父而未可爲父父也父父者堯也夫堯寄坐萬物之¶
　上而心馳乎姑射之山往見四子之時卽在汾陽之地是以¶
　卽寂而動卽動而寂無爲有爲爲無爲有有無一時動寂相¶
　卽故可爲君中之君父中之父所謂窮理盡性玄之又玄而¶
　爲眾生之父故其宜矣故郭注云父父者所以迹也¶
治亂之率也¶
　註言非但治主乃爲亂率¶
<pb:CK-KZ_JY132_04p095a>¶
　疏率主也若用智理物當時雖治於後必亂二途皆以智爲¶
　率¶
北面之禍也¶
　註夫桀紂非能殺賢臣乃賴聖知之迹以禍之¶
　疏桀紂賴聖智以殺賢臣故聖智是北面之禍也¶
南面之賊也¶
　註田恒非能殺君乃資仁義以賊之¶
　疏田恒資仁義以殺主故仁義南面之賊注云田恒非能殺¶
　君乃資仁義以賊之¶
堯觀乎華華封人曰嘻聖人請祝聖人¶
<pb:CK-KZ_JY132_04p095b>¶
　疏華地名也今華州也封人者謂華地守封疆之人也嘻歎¶
　聲也封人見堯有聖人之德光臨天下請祝願常富庶享多¶
　福¶
使聖人夀堯曰辭使聖人富堯曰辭使聖人多男子堯曰辭¶
　疏夫富夀多男子實爲繁撓而能體之者廢無爲故寄彼二¶
　人明兹三患辭讓之旨列在下文¶
封人曰夀富多男子人之所欲也汝獨不欲何邪¶
　疏前之三事人之大欲存焉汝獨致辭有何意謂¶
堯曰多男子則多懼富則多事夀則多辱是三者非所以養德¶
　也故辭¶
<pb:CK-KZ_JY132_04p096a>¶
　疏夫子胤扶疏憂懼斯重財貨殷盛則事業實繁命夀延長¶
　則貽困辱三者未足養無爲之德適可以益有爲之累所以¶
　並辭¶
封人曰始也我以汝爲聖人邪今然君子也¶
　疏言汝有無雙照便爲體道聖人今旣舍有趣無適是賢人¶
　君子也¶
天生萬民必授之職多男子而授之職則何懼之有¶
　註物皆得所而志定也¶
　疏天地造化爲萬物各有才能量才授官有何憂懼¶
富而使人分之則何事之有¶
<pb:CK-KZ_JY132_04p096b>¶
　註寄之天下故無事也¶
　疏百姓豐饒四海殷實寄之羣有而不以私焉斯事無爲也¶
夫聖人鶉居¶
　註無意而期安也¶
而鷇食¶
　註仰物而足¶
　疏鶉䳺鶉也野居而無常處鷇者鳥之子食必仰母而足聖¶
　人寢處儉薄譬彼䳺鶉供膳裁充方茲鷇鳥旣無心於侈靡¶
　豈有情於滋味乎¶
鳥行而無彰¶
<pb:CK-KZ_JY132_04p097a>¶
　註率性而動非常迹也¶
　疏彰文迹也夫聖人灰心滅智而與物俱冥猶如鳥之飛行¶
　無蹤跡而可見也¶
天下有道則與物皆昌¶
　註猖狂妄行而自蹈大方也¶
　疏運屬清夷則撫臨億兆物來感我則應時昌盛郭注云猖¶
　狂妄行恐乖文旨¶
天下無道則脩德就閒¶
　註雖湯武之事苟順天應人未爲不閒也故無爲而無不爲¶
　者非不間也¶
<pb:CK-KZ_JY132_04p097b>¶
　疏閒音閑時逢擾亂則混俗韜光脩德隱迹全我生道嘉遁¶
　閑居逍遙遁世所謂隱顯自在用舍隨時¶
千歲厭世去而上仙¶
　註夫至人極夀命之長任窮理之變其生也天行其死也物¶
　化故云厭世而上仙也¶
　疏夫聖人達生死之不二通變化之爲一故能盡天年之脩¶
　短厭囂俗以消升何必鼎湖之舉獨爲上仙安期之夀方偁¶
　千歲¶
乘彼白雲至于帝鄉¶
　註氣之散無不之¶
<pb:CK-KZ_JY132_04p098a>¶
　疏精靈上升與太一而冥合乘雲御氣屆于天帝之鄉¶
三患莫至身常無殃則何辱之有¶
　疏三患前富夀多男子也夫駕造物而來往乘變化而遨遊¶
　三患本自虛無七尺來從非有殃辱之事曾何足云¶
封人去之堯隨之曰請問¶
　疏請言旣訖封人於是去之堯方悟非所以請答也¶
封人曰退已¶
　疏所疑已决宜速退歸¶
堯治天下伯成子高立爲諸侯堯授舜舜授禹伯成子高辭爲¶
諸侯而耕¶
<pb:CK-KZ_JY132_04p098b>¶
　疏伯成子高不知何許人也蓋有道之士也¶
禹往見之則耕在野禹趨就下風立而問焉曰昔堯治天下吾¶
子立爲諸侯堯授舜舜授予而吾子辭爲諸侯而耕敢問其故¶
何也¶
　疏唐虞之世南面稱孤逮乎有夏退耕於野出處頓殊有何¶
　意謂¶
子高曰昔堯治天下不賞而民勸不罰而民畏¶
　疏夫賞罰者所以著勸畏也而堯以無爲爲治物物從其化¶
　故百姓不待其褒賞而自勉行善無勞刑罰而畏惡不爲此¶
　顯堯聖明其德如是¶
<pb:CK-KZ_JY132_04p099a>¶
今子賞罰而民且不仁德自此衰刑自此立後世之亂自此始¶
矣¶
　疏盛行賞罰百姓猶不仁至德旣衰是以刑書滋起故知將¶
　來之亂從此始焉¶
夫子盍行耶無落吾事俋俋乎耕而不顧¶
　註夫禹時三聖相承治成德備功美漸去故史籍無所載仲¶
　尼不能間是以雖有天下而不與焉斯乃有而無之也故考¶
　其時而禹爲最優計其人則雖三聖故一堯耳時無聖人故¶
　天下之心俄然歸啟夫至公而居當者付天下於百姓取與¶
　之非已故失之不求得之不辭忽然而往侗然而來是以受¶
<pb:CK-KZ_JY132_04p099b>¶
　非毁於廉節之士而名列於三王未足怪也莊子因斯以明¶
　堯之弊弊起於堯而釁成於禹況後世之無聖乎寄遠迹於¶
　子高使棄而不治將以絶聖而反一遺知而寧極耳其實則¶
　未聞也夫莊子之言不可以一塗詰或以黃帝之迹秃堯舜¶
　脛豈獨貴堯而賤禹哉故當遺其所寄而錄其絶聖棄知之¶
　意焉¶
　疏盍何也落廢也俋俋耕地之貌伯成謂禹爲夫子夫子何¶
　不行去邪莫廢我農事於是用力而耕不復顧盼也夫三聖¶
　相承蓋無優劣但澆湻異世故其迹不同郭注云弊起於堯¶
　而釁成於禹者欲明有聖不如無聖有爲不及無爲故高遠¶
<pb:CK-KZ_JY132_04p100a>¶
　寄迹以明絶聖棄智者耳¶
泰初有無無有無名¶
　註無有故無所名¶
　疏泰初始也無氣始萌謂之太初言其氣廣大能爲萬物之¶
　始本故名太初太初之時惟有此無未有於有有旣未有名¶
　將安寄故無有無名¶
一之所起有一而未形¶
　註一者有之初至妙者也至妙故未有物理之形耳夫一之¶
　所起起於至一非起於無也然莊子之所以屢稱無於初者¶
　何哉初者未生而得生得生之難而猶上不資於無下不待¶
<pb:CK-KZ_JY132_04p100b>¶
　於知突然而自得此生矣又何營生於已生以失其自生哉¶
　疏一應道也有無一之名而無萬物之狀¶
物得以生謂之德¶
　註夫無不能生物而云物得以生乃所以明物生之自得任¶
　其自得斯可謂德也¶
　疏德者得也謂得此也夫物得以生者外不資乎物內不由¶
　乎我非無非有不自不他不知所以而生故謂之德也¶
未形者有分且然無間謂之命¶
　疏雖未有形質而受質以有素分然且此分脩短慤乎更無¶
　間隙故謂之命¶
<pb:CK-KZ_JY132_04p101a>¶
留動而生物物成生理謂之形¶
　疏留靜也陽動陰靜氛氲升降分布三才化生萬物物得成¶
　就生理具足謂之形也¶
形體保神各有儀則謂之性¶
　註夫德形性命因變立名其於自爾一也¶
　疏體質保守也禀受形質保守精神形則有醜有妍神則有¶
　愚有智旣而宜便軌則各自不同素分一定更無改易故謂¶
　之性也¶
性循反德德至同於初¶
　註恒以不爲而自得之¶
<pb:CK-KZ_JY132_04p101b>¶
　疏率此所禀之性循復生初之德故至其德處同於太初¶
同乃虛虛乃大¶
　註不同於初而中道有爲則其懷中故爲有物也有物而容¶
　養之德小矣¶
　疏同於太初心乃虛豁心旣虛空故能包容廣大¶
合喙鳴¶
　註無心於言而自言者合於喙鳴¶
　疏喙鳥口也心旣虛空迹復冥物故其說合彼鳥鳴鳥鳴旣¶
　無心於是非聖言豈有情於愛憎¶
喙鳴合與天地爲合¶
<pb:CK-KZ_JY132_04p102a>¶
　註天地亦無心而自動¶
　疏言旣合於鳥鳴德亦合於天地天地無心於覆載聖人無¶
　心於言說故與天地合也¶
其合緡緡若愚若昏¶
　註坐忘而自合耳非照察以合之¶
　疏緡合也聖人內符至理外順羣生唯迹與本罄無不合故¶
　曰緡緡是混俗揚波同塵萬物旣若愚蠢又如昏暗又解旣¶
　合喙鳴又合天地亦是緡緡¶
是謂玄德同乎大順¶
　註德玄而所順者大矣¶
<pb:CK-KZ_JY132_04p102b>¶
　疏總結已前歎其美盛如是之人可謂深玄之德故同乎太¶
　初大順天下也¶
夫子問於老聃曰有人治道若相放可不可然不然¶
　註若相放效强以不可爲可不然爲然斯矯其性情也¶
　疏師於老聃所以每事請答汎論無的故曰有人布行政化¶
　使人倣效以已而制物物失其性故已之可者物或不可已¶
　之然者物或不然物之可然於已亦爾也¶
辨者有言曰離堅白若縣寓¶
　註言其高顯易見¶
　疏堅白公孫龍守白論也孔穿之徒堅執此論當時獨步天¶
<pb:CK-KZ_JY132_04p103a>¶
　下無敵今辨者云我能離析堅白之論不以爲辯雄辯分明¶
　如懸日月於區宇故郭注云言其高顯易見也¶
若是則可謂聖人乎¶
　疏結前問意如是之人得爲聖否¶
老聃曰是胥易技係勞形怵心者也¶
　疏胥相也言以是非更相易奪用此技藝係縛其身所以疲¶
　勞形體怵惕心慮也此答前問意技有本或作枝字者言是¶
　非易奪枝分葉派也¶
執狸之狗成思猨狙之便自山林來¶
　註言此皆失其常然也¶
<pb:CK-KZ_JY132_04p103b>¶
　疏猨狙獼猴也執捉狐狸之狗多遭傑頸而獵旣不自在故¶
　成愁思猨猴本居山林逶迤故曠爲挑攫便捷故失其常處¶
　狸有本作猫者竹鼠也¶
丘予告若而所不能聞與而所不能言凡有首有趾無心無耳¶
者眾¶
　註首趾猶始終也無心無耳言其自化¶
　疏若而皆汝也首趾終始也理絶言辯故不能聞言也又不¶
　可以心慮知耳根聽故言無心無耳也凡有機無情皆曰終¶
　始故言眾也咸不能以言說悉不可以心知汝何多設猨狙¶
　之能高張懸寓之辨今物效已豈非過乎¶
<pb:CK-KZ_JY132_04p104a>¶
有形者與無形無狀而皆存者盡無¶
　註言有形者善變不能與無形無狀者並存也故善治道者¶
　不以故自持也將順日新之化而已¶
　疏有形者身也無形者心也汝言心與身悉皆有存我以理¶
　觀照盡見是空也¶
其動止也其死生也其廢起也此又非其所以也¶
　註此言動止死生盛衰廢興未始有恒皆自然而然非其所¶
　用而然故放之而自得也¶
　疏時在動靜物有死生事有興廢此六者自然之理不知所¶
　以然也豈關人情思慮倣效能致哉但任而順之物之自當¶
<pb:CK-KZ_JY132_04p104b>¶
　也¶
有治在人¶
　註不在乎主自用¶
　疏人各有率性而動天機自張非猶主教¶
忘乎物忘乎天其名爲忘已¶
　註天物皆忘非獨忘己復何所有哉¶
　疏豈唯物務是空抑亦天理非有惟事與理二種皆忘故能¶
　造乎非有非無之至也¶
忘已之人是之謂入於天¶
　註人之所不能忘者已也已猶忘之又奚識哉斯乃不識不¶
<pb:CK-KZ_JY132_04p105a>¶
　知而冥於自然¶
　疏入會也且天下難忘者己也而已尙能忘則天下有何物¶
　足存哉是知物我兼忘故能冥會自然之道也¶
蔣閭葂見季徹曰魯君謂葂也曰請受教辭不獲命旣已告矣¶
未知中否請嘗薦之¶
　疏薦獻也蔣問及季姓也葂徹名也此二賢未知何許人也¶
　未詳所據魯君魯侯也伯禽之後未知的是何公魯公見葂¶
　請受治國之術雖復辭不得免君之命遂告魯君爲政之道¶
　當時率師恐不折中敢陳所告試獻吾賢必不合宜幸希鍼¶
　艾¶
<pb:CK-KZ_JY132_04p105b>¶
吾謂魯君曰必服恭儉拔出公忠之屬而無阿私民孰敢不輯¶
　疏輯音集阿曲也孰誰也輯和也夫爲政之道先須躬服恭¶
　敬儉素清約然後拔擢公平忠節之人銓衡質直無私之士¶
　獻可替否共治百姓則蕃境無虞域中淸謐民歌擊壤誰敢¶
　不和¶
季徹局局然笑曰若夫子之言於帝王之德猶螳蜋之怒臂以¶
當車軼則必不勝任矣¶
　註必服恭儉非忘儉而儉也拔出公忠非忘忠而忠也故雖¶
　無阿私而不足以勝矯詐之任也¶
　疏局局俛身而笑也夫必能恭儉拔出公忠此皆僞情非忘¶
<pb:CK-KZ_JY132_04p106a>¶
　淡者也故以此言爲面南之德何異乎螳蜋怒臂以敵車轍¶
　用小擬大故不能任也¶
且若是則其自爲處危其觀臺¶
　註此皆自處高顯若臺觀之可覩也¶
　疏夫公儉公忠非能忘淡適自顯燿以炫眾人旣高危必遭¶
　隳敗猶如臺觀峻聳處置危縣雖復行李觀見而崩毁非久¶
多物將往¶
　註將使物不止於本性之分而矯跂自多以附之¶
　疏觀臺高迥人競觀之立行自多物爭歸凑¶
投迹者眾¶
<pb:CK-KZ_JY132_04p106b>¶
　註亢足投迹不安其本步也¶
　疏顯燿動物物不安分故舉足投迹企踵者多也¶
蔣閭葂覤覤然驚曰葂也汒若於夫子之所言矣¶
　疏覤覤驚貌也汒無所見也乍聞高議率爾驚悚思量不悟¶
　所以汒然矣¶
雖然願先生之言其風也¶
　疏風教也我前所陳深爲乖理所願一言庶爲法教也¶
季徹曰大聖之治天下也搖蕩民心使之成教易俗舉滅其賊¶
心而皆進其獨志若性之自爲而民不知其所由然¶
　註大志各有趣不可相效也故因其自搖而搖之則雖搖而¶
<pb:CK-KZ_JY132_04p107a>¶
　非爲也因其自蕩而蕩之則雖蕩而非動也故其賊心自滅¶
　獨志自進教成俗易汎然無迹履性自爲而不知所由皆云¶
　我自然矣舉皆也¶
　疏夫聖人治天下大順羣生乘其自搖而作法因其自蕩而¶
　成教是以教成而迹不顯俗易而物不知皆除滅其賊害之¶
　心而進脩獨化之志不動於物故若性之自爲率性而動故¶
　不知其所由然也舉皆也¶
若然者豈兄堯舜之教民溟涬然弟之哉¶
　註溟涬甚貴之謂也不肯多謝堯舜而推之爲兄也¶
　疏溟涬甚貴之謂也若前方法以教蒼生則治各淳古物皆¶
<pb:CK-KZ_JY132_04p107b>¶
　得性詎須獨貴堯舜而推之爲兄邪此意揖讓之風不謝唐¶
　虞矣¶
欲同乎德而心居矣¶
　註居者不逐於外也心不居則德不同也¶
　疏居安定之謂也夫心馳分外則觸物參差虛夷靜定則萬¶
　境唯一境之異同在心之靜亂耳是以欲將堯舜同德者必¶
　須是居其心也¶
子貢南遊於楚反於晉過漢陰見一丈人方將爲圃畦鑿隧而¶
入井抱甕而出灌搰搰然用力甚多而見功寡¶
　疏水南曰陰種蔬曰圃埒中曰畦隧地道也搰搰用力貌也¶
<pb:CK-KZ_JY132_04p108a>¶
　丈人長者之稱也子貢南遊荆楚之地途經漢水之陰遂與¶
　丈人更相伉答其抑揚詞調具在文中莊子因記二賢以明¶
　稱混沌¶
子貢曰有械於此一日浸百畦用力甚寡而見功多夫子不欲¶
乎¶
　疏械機器也子貢旣見丈人力多而功少是以教其械器庶¶
　力少功多輙進愚誠未知欲否¶
爲圃者仰而視之曰奈何¶
　疏奈何猶如何謂其方法也¶
曰鑿木爲機後重前輕挈水若抽數如泆湯其名爲槔¶
<pb:CK-KZ_JY132_04p108b>¶
　疏機關也提挈其水灌其若抽欲論數疾似泆湯之騰沸前¶
　輕後重卽今所用桔槔也¶
爲圃者忿然作色而笑曰吾聞之吾師有機械者必有機事有¶
機事者必有機心機心存於胸中則純白不備純白不備則神¶
生不定神生不定者道之所不載也吾非不知羞而不爲也¶
　註夫用時之所用者乃純備也斯人欲修純備而抱一守古¶
　失其旨也¶
　疏夫有機關之器者必有機動之務有機動之務者必有機¶
　變之心而機變存乎胷府則純粹素白不圓備矣純粹素白¶
　不圓備則精神縣境生滅不定不定者至道不載也是以羞¶
<pb:CK-KZ_JY132_04p109a>¶
　而不爲此來未體眞脩故抱一守白者也¶
子貢瞞然慙俯而不對¶
　疏瞞羞怍之貌也旣失所言故不知何答也¶
有間爲圃者曰子奚爲者邪¶
　註有間俄頃也奚何也問子貢汝是誰門徒作何學業¶
曰孔邱之徒也¶
　疏答宣尼之弟子也¶
爲圃者曰子非夫博學以擬聖於于以蓋眾獨弦哀歌以賣名¶
聲於天下者乎¶
　疏於于佞媚之謂也言汝博學瞻聞擬似聖人諂曲佞媚以¶
<pb:CK-KZ_JY132_04p109b>¶
　葢羣物獨坐弦歌抑揚哀歎執斯聖迹賣彼名聲厯聘諸國¶
　徧行天下¶
汝方將忘汝神氣墮汝形骸而庶幾乎¶
　註不忘不墮則無庶幾之道¶
　疏幾近也汝忘遺神氣隳壞形體身心旣忘而後庶近於道¶
而身之不能治而何暇治天下乎子往矣無乏吾事¶
　疏而汝也乏闕也夫物各自治則天下理矣以己理物則大¶
　亂矣如子貢之德未足以治身何容應聘天下理宜速往無¶
　廢吾業¶
子貢卑陬失色頊頊然不自得行三十里而後愈¶
<pb:CK-KZ_JY132_04p110a>¶
　疏卑陬慙怍之貌頊頊自失之貌旣被抵訶顔色自失行三¶
　十里方得復常¶
其弟子曰向之人何爲者邪夫子何故見之變容失色終日不¶
自反邪¶
　疏反復也子貢之門人謂賜爲夫子也向見之人修何藝業¶
　遂使先生一覩容色失常竟日崇朝神氣不復門人怪之所¶
　以致問¶
曰始吾以爲天下一人耳¶
　註謂孔子也¶
不知復有夫人也¶
<pb:CK-KZ_JY132_04p110b>¶
　疏昔來禀學宇內唯夫子一人今逢丈人道德又更深遠所¶
　以卑慙不能自得也旣未體乎眞假實謂賢乎仲尼也¶
吾聞之夫子事求可功求成用力少見功多者聖人之道¶
　註聖人之道卽用百姓之心耳¶
　疏夫事以適時爲可功以能遂爲成故力少而見功多者¶
　則是適稱遂之機子貢述昔時所聞以爲聖人之道¶
今徒不然執道者德全德全者形全形全者神全神全者聖人¶
之道也託生與民並行而不知其所之汒乎淳備哉功利機巧¶
必忘夫人之心¶
　註此乃聖王之道非夫人也子貢聞其假修之說而服之未¶
<pb:CK-KZ_JY132_04p111a>¶
　知純白者之同乎世也¶
　疏今丈人問余則不如此言執持道者則德行無虧德全者¶
　則形不虧損形全者則精神專一神全者則寄迹人間託生¶
　同世雖與羣物並行而不知所往芒昧深遠不可測量故其¶
　操行湻和道德圓備不可以此功利機巧語其心也斯乃聖¶
　人之道非假修之術子貢未悟妄致所談¶
若夫人者非其志不之非其心不爲雖以天下譽之得其所謂¶
謷然不顧以天下非之失其所謂儻然不受天下之非譽無益¶
損焉是謂全德之人哉我之謂風波之民¶
　註此宋榮子之徒未足以爲全德子貢之迷没於此人卽若¶
<pb:CK-KZ_JY132_04p111b>¶
　列子之心醉於季咸也¶
　疏謷誕慢之容儻是無心之貌丈人志氣湻素不任機巧心¶
　懷寡欲不務有爲縱令舉世贊譽稱爲斯德知爲無益曾不¶
　顧盻舉世非毁聲名喪失達其無損都不領受旣毁譽不動¶
　可謂全德之人夫水性雖澄逢風波起我心不定類彼波瀾¶
　故謂之風波之民也郭注云此宋榮子之徒未足以爲全德¶
　子貢之迷沒於此人卽若列子之心醉於季咸¶
反於魯以告孔子孔子曰彼假修渾沌氏之術者也¶
　註以其背今向古羞爲世事故知其非眞渾沌也¶
　疏子貢自魯適楚反歸於魯以其情事咨告孔子夫混沌者¶
<pb:CK-KZ_JY132_04p112a>¶
　無分別之謂也旣背今向古所以云不眞是者也¶
識其一不知其二¶
　註徒識修古抱灌之朴而不知因時任物之易也¶
　疏識其一謂古而不移也不知其二謂不能順今而適變¶
治其內而不治其外¶
　註夫眞渾沌都不治也豈以其內爲異而偏有所治哉¶
　疏抱道守素治內也不能隨時應變不治外也¶
夫明白入素無爲復朴體性抱神以遊世俗之間者汝將固驚¶
邪¶
　註此眞渾沌也故與世同波而不自失則雖遊於世俗而泯¶
<pb:CK-KZ_JY132_04p112b>¶
　然無迹豈必使汝驚哉¶
　疏夫心智明白會於質素之本無爲虛淡復於湻朴之原悟¶
　眞性而抱精淳混囂塵而遊世俗者固當江海蒼生林藪萬¶
　物鳥獸不駭人豈驚哉而言汝將固驚者明其必不驚也¶
且渾沌氏之術子與汝何足以識之哉¶
　註在彼爲彼在此爲此渾沌玄同孰識之哉所識者常識其¶
　迹耳¶
　疏夫渾沌無心妙絶智慮假令聖賢時達亦何足識哉明恍¶
　惚深玄故推之於情意之表者也¶
諄芒將東之大壑適遇苑風於東海之濱¶
<pb:CK-KZ_JY132_04p113a>¶
　疏諄湻也苑小風也亦言是扶搖大風也濱涯大壑海也諄¶
　芒苑風皆寓言也莊生寄此二人明於大道故假賓主相值¶
　海涯¶
苑風曰子將奚之¶
　疏奚何也之往也借問諄芒有何遊往¶
曰將之大壑¶
　疏欲往東海¶
曰奚爲焉¶
　疏又問何所求訪¶
曰夫大壑之爲物也注焉而不滿酌焉而不竭吾將遊焉¶
<pb:CK-KZ_JY132_04p113b>¶
　疏夫大海泓宏深遠難測百川注之而不溢尾閭泄之而不¶
　乾以譬至理而其義亦然故雖寄往滄溟實乃游心大道也¶
苑風曰夫子無意于橫目之民乎願聞聖治¶
　疏五行之內唯民橫目故謂之橫目之民且諄芒東游臨於¶
　大壑觀其深遠而爲治方苑風旣察此情因發斯問夫子豈¶
　無意於黔首願聞聖化之法也¶
諄芒曰聖治乎官施而不失其宜拔舉而不失其能¶
　疏施令設官取得宜便拔擢薦舉不失才能知此則天下太¶
　平彝倫攸叙聖治之術在乎兹也¶
畢見其情事而行其所爲¶
<pb:CK-KZ_JY132_04p114a>¶
　註皆因而任之¶
　疏夫所乖舛事業多端是以步驟殊時澆湻異世故治之者¶
　莫先任物必須覩見其情事而察其所爲然後順物而行則¶
　無不當也¶
行言自爲而天下化¶
　註使物爲之則不化也¶
　疏所有施行之事教令之言咸任物自爲而不使物從已如¶
　此則宇內蒼生自然從化¶
手撓顧指四方之民莫不俱至此之謂聖治¶
　註言指麾顧盼而民各至其性也任其自爲故¶
<pb:CK-KZ_JY132_04p114b>¶
　疏撓動也言動手指揮舉目顧盼則四方欵附萬國來朝聖¶
　治功能其義如是有本作顯字者言用顯指揮四方皆服此¶
　中凡有三人一聖二德三神以上聖治以下次列德神二者¶
願聞德人¶
　疏前之聖治以蒙敷釋德人之義深所願聞¶
曰德人者居無思行無慮¶
　註率自然耳¶
　疏妙契道境得無所得故曰德人德人凝神端拱寂爾無思¶
　假令應物行化曾無謀慮¶
不藏是非美惡¶
<pb:CK-KZ_JY132_04p115a>¶
　註無是非於胷中而任之天下¶
　疏懷道抱德物我俱忘豈容藴蓄是非包藏善惡邪¶
四海之內共利之之爲悅共給之之爲安¶
　註無自私之懷也¶
　疏夫德人惠澤弘博徧覃羣品故貨利將四海共同資給與¶
　萬民無别是普天慶悅率土安寧¶
怊乎若嬰兒之失其母也儻乎若行而失其道也¶
　疏夫嬰兒失母心怊悵而無所依行李迷途神儻莽而無所¶
　據用斯二事以况德人也¶
財用有餘而不知其所自來飲食取足而不知其所從此謂德¶
<pb:CK-KZ_JY132_04p115b>¶
人之容¶
　註德者神人迹也故曰容¶
　疏寡欲止分故財用有餘不貪滋味故飲食取足性命無求¶
　故不知所從來也總結前義故云德人之容¶
願聞神人¶
　註願聞所以迹也¶
　疏德者神人之迹耳願聞所以迹也¶
曰上神乘光與形滅亡¶
　註乘光者乃無光¶
　疏乘用也光智也上品神人用智照物雖復光如日月卽照¶
<pb:CK-KZ_JY132_04p116a>¶
　而亡隳體黜聰心形俱遣是故與形滅亡者也¶
此謂照曠¶
　註無我而任物空虛無所懷者非闇塞也¶
　疏智周萬物明逾三景無幽不燭豈非曠遠¶
致命盡情天地樂而萬事銷亡¶
　註情盡命至天地樂矣事不妨樂斯無事矣¶
　疏窮性命之致盡生化之情故寄天地之間而未嘗不逍遙¶
　快樂旣達物我虛幻是以萬事銷亡¶
萬物復情此之謂混冥¶
　註情復而混冥無迹也¶
<pb:CK-KZ_JY132_04p116b>¶
　疏夫忘照而照照與三景高明忘生而生生將二儀並樂故¶
　能觀萬物之還原覩四生之復命是以混沌無分而冥同一¶
　道也¶
門無鬼與赤張滿稽觀於武王之師¶
　疏門與赤張姓也無鬼滿稽名也二千五百人爲師師眾也¶
　武王伐紂兵渡孟津是時則二人共觀¶
赤張滿稽曰不及有虞氏乎故罹此患也¶
　疏罹遭也虞舜以揖讓御時武王以干戈濟世而揖讓干戈¶
　優劣縣隔以斯商度互有不及之言而兵者不祥之器故遭¶
　殘殺之禍也¶
<pb:CK-KZ_JY132_04p117a>¶
門無鬼曰天下均治而有虞氏治之邪其亂而後治之與¶
　註言二聖俱以亂故治之則揖讓之與用師直是時異耳未¶
　有勝負於其間也¶
　疏均平也若天下太平物皆得理則何勞虞舜作法治之良¶
　由堯年將减其德日衰故讓重華令其緝理也¶
赤張滿稽曰天下均治之爲願而何計以有虞氏爲¶
　註均治則願各足矣復何爲計有虞氏之德而推以爲君哉¶
　許無鬼之言是也¶
　疏宇內淸夷志願各足則何須計有虞氏之德而推之爲君¶
　此領悟無鬼之言許其有理也¶
<pb:CK-KZ_JY132_04p117b>¶
有虞氏之藥瘍也¶
　註天下皆患創亂故求虞氏之藥¶
　疏瘍頭瘡也夫身上患創故求醫療亦猶世逢紛擾須聖人¶
　治之是以不病則無醫不亂則無聖¶
秃而施髢病而求醫¶
　疏鬢髮如雲不勞施髢幸無疾恙豈假醫人是知天下淸平¶
　無煩大聖此之二句總結前二事也¶
孝子操藥以修慈父其色燋然聖人羞之¶
　註明治天下者非以爲榮¶
　疏操執也修理也焦然憔悴貌夫孝子之治慈父旣不伐其¶
<pb:CK-KZ_JY132_04p118a>¶
　功績聖人之救禍亂豈矜以榮顯事不得已是故羞之¶
至德之世不尙賢¶
　註賢當其位非尙之也¶
　疏夫不肖與賢各當其分非尙之以別賢¶
不使能¶
　註能者自爲非使之也¶
　疏上拙習性不相夸企非尙而使之¶
上如標枝¶
　註出物上而不自高也¶
　疏君居民上恬淡虛忘猶如高樹之枝無心榮貴也¶
<pb:CK-KZ_JY132_04p118b>¶
民如野鹿¶
　註放而自得也¶
　疏上旣無爲下亦淳樸譬彼野鹿絶君王之禮也¶
端正而不知以爲義相愛而不知以爲仁¶
　疏端直其心不爲邪惡豈識裁非之義率乎天理更相親附¶
　甯知偏愛之仁者也¶
實而不知以爲忠當而不知以爲信¶
　註率性自然非由知也¶
　疏率性成實不知此實爲忠任其當理豈將此當爲信¶
蠢動而相使不以爲賜¶
<pb:CK-KZ_JY132_04p119a>¶
　註用其自動故動而不謝¶
　疏賜䝉願也蠢動之物卽是精爽之類更相驅使理固自然¶
　譬彼股肱方玆耳目旣無心於爲造豈有情於䝉賴無爲理¶
　物其義亦然¶
是故行而無迹¶
　註主能任其自行故無迹也¶
　疏君民淳樸上下和平率性而動故無迹之可記¶
事而無傳¶
　註各止其分故不傳教於彼也¶
　疏方之首足各有職司止其分內不相傳習迹旣昧矣事亦¶
<pb:CK-KZ_JY132_04p119b>¶
　滅焉¶
孝子不諛其親忠臣不諂其君臣子之盛也¶
　疏善事父母爲孝諛僞也諂欺也不以正求人謂之諂爲臣¶
　爲子事父事君不諂不諛盡忠盡孝此乃臣子之盛德也¶
親之所言而然所行而善則世俗謂之不肖子君之所言而然¶
所行而善則世俗謂之不肖臣而未知此其必然邪¶
　註此直違俗而從君親故俗謂不肖耳未知至當正在何許¶
　疏不肖猶不似君父言行不擇善惡直致隨時曾無諫爭之¶
　心故世俗之中實爲不肖未知正理的在可許也¶
世俗之所謂然而然之所謂善而善之則不謂之導諛之人也¶
<pb:CK-KZ_JY132_04p120a>¶
然則俗故嚴於親而尊於君邪¶
　註言俗不爲尊嚴於君親而從俗俗不謂之諂明尊嚴不足¶
　以服物則服物者更在於從俗也是以聖人未嘗獨異於世¶
　必與時消息故在皇爲皇在王爲王豈有背俗而用我哉¶
　疏嚴教也此明違從不定也世俗然善則諫爭是也夫違俗¶
　從親爲之導諛而違親從俗豈非諂佞邪且有逆有順故見¶
　是見非而違順旣空未知正在何處又違親從俗豈謂尊嚴¶
　於君父¶
謂已導人則勃然作色謂己諛人則怫然作色¶
　註世俗遂以多同爲正故謂之導諛則作色不受¶
<pb:CK-KZ_JY132_04p120b>¶
而終身導人也終身諛人也¶
　註亦不問道理期於相善耳¶
　疏勃怫皆嗔貌也導達也謂其諂佞以媚君親也言世俗之¶
　人謂已諂佞卽作色而怒不受其名而終身導諛舉世皆爾¶
合譬飾辭聚眾也是終始本末不相坐¶
　註夫合譬飾辭應受導諛之罪而世復以此得人以此聚眾¶
　亦爲從俗者恒不見罪坐也¶
　疏夫能合於譬喻飾於浮詞人皆競趨故以聚眾能保其終¶
　始合其本末眾旣從之故不相罪坐也譬本有作璧字者言¶
　合珪璧也¶
<pb:CK-KZ_JY132_04p121a>¶
垂衣裳設采色動容貌以媚一世而不自謂導諛與夫人之爲¶
徒通是非而不自謂眾人愚之至也¶
　註世皆至愚乃更不可不從¶
　疏黃帝垂衣裳而天下治上衣下裳以象天地紅紫之色間¶
　而爲彩用此華飾改動容貌以媚一世浮僞之人不謂導諛¶
　翻且從君諂佞此乃與夫流俗之人而爲徒黨更相彼此通¶
　用是非自謂殊於眾人可謂愚癡之至¶
知其愚者非大愚也知其惑者非大惑也大惑者終身不解大¶
愚者終身不靈¶
　註夫聖人道同而帝王殊迹者誠世俗之惑不可解故隨而¶
<pb:CK-KZ_JY132_04p121b>¶
　任之¶
　疏解悟也靈智也知其愚惑者聖人也隨而任之故非愚惑¶
　也大愚惑者凡俗也心識闇鄙觸境生迷所以竟世終身不¶
　覺悟也¶
三人行而一人惑所適者猶可致也惑者少也二人惑則勞而¶
不至惑者勝也而今也以天下惑予雖有祈嚮不可得也不亦¶
悲乎¶
　註天下都惑雖我有求嚮至道之情而終不可得故堯舜湯¶
　武隨時而已¶
　疏適往也致至也惑迷也祈求也夫三人同行一人迷路所¶
<pb:CK-KZ_JY132_04p122a>¶
　往之方猶自可至惑少解多故也二人迷則神勞而不至迷¶
　勝悟劣故也今宇內皆惑莊生雖求向至道之情無由能致¶
　故可悲傷也¶
大聲不入於里耳¶
　註非委巷之所尙也¶
折楊皇華則嗑然而笑¶
　註俗人得情曲則同聲動笑也¶
　疏大聲謂咸池大韶之樂也非下里委巷之所聞折楊皇華¶
　蓋古之俗中小曲也玩狎鄙野故嗑然動容同聲大笑也昔¶
　魏文侯聽於古樂怳然而睡聞鄭衞新聲欣然而喜卽其事¶
<pb:CK-KZ_JY132_04p122b>¶
　也¶
是故高言不止於眾人之心¶
　註不以存懷¶
　疏至妙之談超出俗表故謂之高言適可藴羣聖之靈府豈¶
　容止於眾人之智乎大聲不入於里耳高言固不止於眾心¶
至言不出俗言勝也¶
　註此天下所以未嘗用聖而常自用也¶
　疏出顯也至道之言淡而無味不入委巷之耳豈止眾人之¶
　心而流俗之言飾詞浮僞猶如折楊之曲喜聽者多俗說旣¶
　其當途至言於乎隱蔽故齊物云言隱於榮華¶
<pb:CK-KZ_JY132_04p123a>¶
以二垂踵惑而所適不得矣¶
　註各自信據故不知所之¶
　疏踵足也夫迷方之士指北爲南二惑旣生垂腳不得一人¶
　亦無由獨進欲達前所其可得乎此復釋前惑者也¶
而今也以天下惑予雖有祈嚮其庸可得邪¶
　疏夫二人垂踵所適尙難況天下皆迷如何得正故雖有求¶
　向之心其固不可得此釋前不亦悲乎傷歎旣深所以鄭重¶
知其不可得也而强之又一惑也故莫若釋之而不推¶
　註卽而同之¶
　疏釋放也迷惑旣深造次難解而强欲正者又是一愚莫若¶
<pb:CK-KZ_JY132_04p123b>¶
　放而不推則物我安矣¶
不推誰其比憂¶
　註趣令得當時之適不强推之令解也則相與無憂於一世¶
　矣¶
　疏比與也若任物解惑棄而不推則彼此逍遙憂患誰與也¶
厲之人夜半生其子遽取火而視之汲汲然唯恐其似已也¶
　註厲惡人也言天下皆不願爲惡或迫於苛役或迷而失性¶
　耳然迷者自思復而厲者自思善故我無爲而天下自化¶
　疏厲醜病人遽速也汲汲匆迫貌言醜人半夜生子速取火¶
　而看之情意忽忙恐其似已而厲醜惡之甚尙希改醜以從¶
<pb:CK-KZ_JY132_04p124a>¶
　妍欲明愚惑之徒豈不厭迷以思悟邪釋之不推自無憂患¶
百年之木破爲犧樽青黃而文之其斷在溝中比犧樽於溝中¶
之斷則美惡有間矣其於失性一也¶
　疏犧刻作犧牛之形以爲祭器名曰犧尊也間別旣削刻爲¶
　牛又加靑黃文飾其一斷棄之溝瀆不被收用若將此兩斷¶
　相比則美惡有殊其於失喪性一也此且起譬也¶
跖與曾史行義有間矣然其失性均也¶
　疏此合諭也桀跖之縱兇殘曾史之行仁義雖復善惡之迹¶
　有別而喪眞之處實同¶
且夫失性有五¶
<pb:CK-KZ_JY132_04p124b>¶
　疏迷情失性抑乃多端要且而言其數有五¶
一曰五色亂目使目不明¶
　疏五色者靑黃赤白黑也流俗耽貪以此亂目不能見理故¶
　曰不明也¶
二曰五聲亂耳使耳不聰¶
　疏五聲謂宮商角徵羽也淫滯俗聲不能聞道故曰不聰¶
三曰五臭薰鼻困惾中顙¶
　疏五臭謂羶薰香鯹腐惾塞也謂刻賊不通也言鼻耽五臭¶
　故壅塞不通而中傷顙額也外書呼爲臭也故易云其臭如¶
　蘭道經謂五香故西升經云香味是寃也¶
<pb:CK-KZ_JY132_04p125a>¶
四曰五味濁口使口厲爽¶
　疏五味謂酸辛甘苦鹹也厲病爽失也令人著五味穢濁口¶
　根遂使鹹苦成痾舌失其味故言厲爽也¶
五曰趣舍滑心使性飛揚¶
　疏趣取也滑亂也順心則取違情則舍撓亂其心使自然之¶
　性馳競不息輕浮躁動故曰飛揚也¶
此五者皆生之害也¶
　疏總結前之五事皆是伐命之刀害生之斧是生民之巨害¶
　也¶
而楊墨乃始離跂自以爲得非吾所謂得也¶
<pb:CK-KZ_JY132_04p125b>¶
　疏離跂用力貌也言楊朱墨翟各擅己能失性害生以此爲¶
　得旣乖自然之理故非莊生所得也¶
夫得者困可以爲得乎則鳩鴞之在於籠也亦可以爲得矣¶
　疏夫仁義禮法約束其心者非眞性者也旣僞其性則遭困¶
　苦若以此困而爲得者則何異乎鳩鴞之鳥在樊籠之中稱¶
　其自得者也¶
且夫趣舍聲色以柴其內皮弁鷸冠搢笏紳修以約其外¶
　疏皮弁者以皮爲冠也鷸者鳥名也似鶩紺色出鬱林取其¶
　翠羽飾冠故謂之鷸冠此鳥知天文者爲之冠也搢插笏猶¶
　笏也紳大帶也修長裙也此皆以飾朝服也夫浮僞之徒以¶
<pb:CK-KZ_JY132_04p126a>¶
　取舍爲業故聲色諸塵柴塞其內府衣冠插笏約束其外形¶
　背無爲之道乖自然之性以此爲得何異鳩鴞也¶
內支盈於柴栅外重纆繳睆睆然在纆繳之中而自以爲得則¶
是罪人交臂歷指而虎豹在於囊檻亦可以爲得矣¶
　疏支塞也盈滿栅籬也纆繳繩也睆睆視貌也夫以取舍塞¶
　滿於內府故方柴栅縉紳約束於外形取譬繳繩旣因弊如¶
　斯而自以爲得者則何異有罪之人交臂歷指以繩反縛也¶
　又類乎虎豹遭陷困於囊檻之中憂厄困苦莫斯之甚自以¶
　爲得何異此乎¶
¶
<pb:CK-KZ_JY132_04p126b>¶
¶
¶
¶
¶
¶
¶
¶
¶
¶
¶
