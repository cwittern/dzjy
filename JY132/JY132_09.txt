#-*- mode: org; -*-
#+TITLE: 南華眞經註疏
#+DATE: 2011-05-31 16:19:54
#+PROPERTY: kxid KX133
#+PROPERTY: pinyin Nanhua Zhenjing Zhushu
#+PROPERTY: baseedition CK-KZ
#+PROPERTY: source 重刊道臧輯要考正版
#+PROPERTY: dz DZ0745
#+PROPERTY: id JY132
<pb:CK-KZ_JY132_09p001a>¶
@fw重刋道藏輯要¶
* 　南華眞經¶
@by周莊周著　　　　　　　　　@by河　南　郭　象　注¶
　　　　　　　　　　　　　@by唐西華法師成玄英疏¶
** 　雜篇¶
*** 　　寓言第二十七¶
寓言十九¶
　註寄之他人則十言而九見信¶
　疏寓寄也世人愚迷妄爲猜忌聞道已說則起嫌疑寄之他¶
　人則十言而信九矣故鴻蒙雲將肩吾連叔之類皆寓言耳¶
<pb:CK-KZ_JY132_09p001b>¶
重言十七¶
　註世之所重則十言而七見信¶
　疏重言長老鄉閭尊重者也老人之言猶十信其七也¶
巵言日出和以天倪¶
　註夫巵滿則傾空則仰非持故也况之於言因物隨變唯彼¶
　之從故曰日出日出謂日新也日新則盡其自然之分自然¶
　之分盡則和也¶
　疏巵酒器也日出猶日新也天倪自然之分也和合也夫巵¶
　滿則傾巵空則仰空滿任物傾仰隨人無心之言卽巵言也¶
　是以不言言而無係傾仰乃合於自然之分也又解巵支也¶
<pb:CK-KZ_JY132_09p002a>¶
　支離其言言無的當故謂之巵言耳¶
寓言十九藉外論之¶
　註言出於已俗多不受故借外耳肩吾連叔之類皆所借者¶
　也¶
　疏籍假也所以寄之也人十言九信者爲假託外人論說之¶
　也¶
親父不爲其子媒親父譽之不若非其父者也¶
　註父之譽子誠多不信然時有信者輒以常嫌見疑故借外¶
　論也¶
　疏媒媾合也父談其子人多不信別人譽之信者多矣¶
<pb:CK-KZ_JY132_09p002b>¶
非吾罪也人之罪也¶
　註已雖信而懷常疑者猶不受寄之彼人則信之人之聽有¶
　斯累也¶
　疏吾父也非父談子不實而聽者妄起嫌疑致不信之過也¶
與已同則應不與已同則反¶
　註互相非也¶
　疏夫俗人顚倒妄爲臧否與已同見則應而爲是與已不同¶
　則反而非之¶
同於已爲是之異於已爲非之¶
　註三異同處而二異訟其所取是必於不訟者俱異耳而獨¶
<pb:CK-KZ_JY132_09p003a>¶
　信其所是非借外如何¶
　疏夫迷執同異妄見是非同異旣空是非滅矣¶
重言十七所以已言也是爲耆艾¶
　註以其耆艾故俗共重之雖使言不借外猶十信其七¶
　疏耆艾夀考者之稱也已自言之不藉於外爲是長老故重¶
　而信之流俗之人有斯迷妄也¶
年先矣而无經緯本末以期年耆者是非先也¶
　註年在物先耳其餘本末無以待人則非所以先也期待也¶
　疏期待也上下爲經傍通曰緯言此人直置以年老居先亦¶
　無本末之智故待以耆宿之禮非關道德可先也¶
<pb:CK-KZ_JY132_09p003b>¶
人而无以先人无人道也人而无人道是之謂陳人¶
　註直是陳久之人耳而俗便共信之此俗之所以爲安故而¶
　習常也¶
　疏無禮義以先人無人倫之道也直是陳久之人故重之耳¶
　世俗無識一至於斯¶
巵言日出和以天倪因以曼衍所以窮年¶
　註夫自然有分而是非無主無主則曼衍矣誰能定之哉故¶
　曠然無懷因而任之所以各終其天年¶
　疏曼衍無心也隨日新之變轉合天然之倪分故能因循萬¶
　有接物無心所以窮造化之天年極生涯之遐夀也¶
<pb:CK-KZ_JY132_09p004a>¶
不言則齊¶
　疏夫理處無言言則乖當故直置不言而物自均等也¶
齊與言不齊¶
　疏齊不言也不言與言旣其不一故不齊也¶
言與齊不齊也¶
　註付之於物而就用其言則彼此是非居然自齊若不能因¶
　彼而立言以齊之則我與萬物復不齊耳¶
故曰無言¶
　註言彼所言故雖有言而我竟不言也¶
　疏夫以言遣言言則無盡縱加百非亦未偕妙唯當凝照聖¶
<pb:CK-KZ_JY132_09p004b>¶
　人智冥動寂出處默語其致一焉故能無言則言言則無言¶
　也豈有言與不言之別齊與不齊之異乎故曰言無言也¶
言无言終身言未嘗言¶
　註雖出吾口皆彼言耳¶
終身不言未嘗不言¶
　註據出我口¶
　疏此復解前言無言義¶
有自也而可有自也而不可有自也而然有自也而不然¶
　疏夫各執自見故有可有然自他旣空然可斯泯¶
惡乎然然於然惡乎不然不然於不然惡乎可可於可惡乎不¶
<pb:CK-KZ_JY132_09p005a>¶
可不可於不可¶
　註自由也由彼我之情偏故有可不可¶
　疏惡乎猶於何也自他並空物我俱幻於何處而有可不可¶
　於何處有然不然以此推窮然可自息斯復解前有自而然¶
　可義也¶
物固有所然物固有所可¶
　註各自然各自可¶
无物不然无物不可¶
　註統而言之則無可無不可無可無不可而至也¶
　疏夫俗中之物倒置之徒於無然而固然於不可而執可也¶
<pb:CK-KZ_JY132_09p005b>¶
非巵言日出和以天倪孰得其久¶
　註夫唯言隨物制而任其天然之分者能無夭落¶
　疏自非隨日新之變達天然之理者誰能證長生久視之道¶
　乎言得之者之至也¶
萬物皆種也以不同形相禪¶
　註雖變化相代原其氣則一¶
　疏禪代也夫物云云禀之造化受氣一種而形質不同運運¶
　遷流而更相代謝¶
始卒若環¶
　註於今爲始者於昨已復爲卒也¶
<pb:CK-KZ_JY132_09p006a>¶
　疏物之遷貿譬彼循環死去生來終而復始此出禪代之狀¶
　也¶
莫得其倫¶
　註理自爾故莫得¶
　疏倫理也尋索變化之道竟無理之可致也¶
是謂天均天均者天倪也¶
　註夫均齊者豈妄哉皆天然之分¶
　疏均齊也此總結以前一章之是謂天然齊等之道卽以齊¶
　均之道亦名自然之分也¶
莊子謂惠子曰孔子行年六十而六十化¶
<pb:CK-KZ_JY132_09p006b>¶
　註與時俱也¶
　疏夫運運不停新新流謝是以行年六十而與年俱變者也¶
　然莊惠相逢好談玄道故遠稱尼父以顯變化之功¶
始時所是卒而非之¶
　註時變則俗情亦變乘物以遊心者豈異於俗哉¶
未知今之所謂是之非五十九非也¶
　註變者不停是不可常¶
　疏夫人之夀命依年而數年旣不定數豈有邪是以去年之¶
　是於今非矣故知今年之是還是去歲之非今歲之非卽是¶
　來年之是故容成氏曰除日無歲也¶
<pb:CK-KZ_JY132_09p007a>¶
惠子曰孔子勤志服知也¶
　註謂孔子勤志服膺而後知非能任其自化也此明惠子不¶
　及聖人之韻遠矣¶
　疏服用也惠施未達抑度孔子謂其勵志勤行用心學道故¶
　至斯智非自然任化者也¶
莊子曰孔子謝之矣而其未之嘗言¶
　註謝變化之自爾非知力之所爲故隨時任物而不造言也¶
　疏謝代也而汝也未無也言尼父於勤服之心久已代謝汝¶
　宜復靈無復浪言也¶
孔子云夫受才乎大本復靈以生¶
<pb:CK-KZ_JY132_09p007b>¶
　註若役其才知而不復其本靈則生亡矣¶
　疏夫人禀受才智於大道妙本復於靈命以盡生涯豈得勤¶
　志役心乖於造物此是莊子述孔丘之語訶抵惠施也¶
鳴而當律言而當法¶
　註鳴者律之所生言者法之所出而法律者眾之所爲聖人¶
　就用之耳故無不當而未之嘗言未之嘗爲也¶
　疏鳴聲也當中也尼父聖人與陰陽合德故風韻中於鍾律¶
　言教考於模範也哉¶
利義陳乎前而好惡是非直服人之口而已矣¶
　註服用也我無言也我之所言直用人之口耳好惡是非利¶
<pb:CK-KZ_JY132_09p008a>¶
　義之陳未始出吾口也¶
　疏仁義利害好惡是非逗彼前機應時陳說雖復言出於口¶
　而隨前此卽是用眾人之口矣¶
使人乃以心服而不敢蘁立定天下之定¶
　註口所以宣心旣用眾人之口則眾人之心用矣我順眾心¶
　則眾心信矣誰敢逆立哉吾因天下之自定而定之又何爲¶
　乎¶
　疏隨眾所宜用其心智教旣隨物物以順之如草從風不敢¶
　逆立因其本靜隨性定之故定天下之定也¶
已乎已乎吾且不得及彼乎¶
<pb:CK-KZ_JY132_09p008b>¶
　註因而乘之故無不及¶
　疏已止也彼孔子也重勗惠子止而勿言吾徒庸淺不能逮¶
　及此是莊子歎美宣尼之言¶
曾子再仕而心再化¶
　疏姓曾名參孔子弟子再仕之義列在下文¶
曰吾及親仕三釜而心樂後仕三千鍾而不洎吾心悲¶
　註洎及也¶
　疏六斗四升曰釜六斛四斗曰鍾洎及也曾參至孝求祿養¶
　親故前仕親在祿雖少而歡樂後仕親沒祿雖多而悲悼所¶
　謂再化以悲樂易心爲不及養親故也¶
<pb:CK-KZ_JY132_09p009a>¶
弟子問于仲尼曰若參者可謂无所縣其罪乎¶
　註縣係也謂參仕以爲親無係祿之罪也¶
　疏縣係也門人之中無的姓諱當是四科十哲之流也曾參¶
　仁孝爲親求祿雖復悲樂應無係罪門人疑此咨問仲尼也¶
曰旣已縣矣¶
　註係於祿以養也¶
夫无所縣者可以有哀乎¶
　註夫養親以適不問其具若能無係則不以貴賤經懷而平¶
　和怡暢盡色養之宜矣¶
　疏夫孝子事親務在於適無論祿之厚薄盡於色養而已故¶
<pb:CK-KZ_JY132_09p009b>¶
　有庸賃而稱孝子三仕猶爲不孝參旣心存哀樂得無係祿¶
　之罪乎夫唯無係者故當無哀樂也¶
彼視三釜三千鍾如觀雀蚊虻相過乎前也¶
　註彼謂無係也夫無係者視榮祿若蚊虻鳥雀之在前而過¶
　去耳豈有哀樂於其間哉¶
　疏彼謂無係之人也鳥雀大以諭千鍾蚊虻小以比三釜達¶
　道之人無心係祿千鍾三釜不覺少多猶如鳥雀蚊虻相與¶
　飛過于前矣决然而已豈係之哉¶
顔成子游謂東郭子綦曰自吾聞子之言一年而野¶
　註外權利也¶
<pb:CK-KZ_JY132_09p010a>¶
　疏居在郭東號曰東郭猶是齊物篇中南郭子綦也子游子¶
　綦弟子也野質樸也聞道一年學心未熟稍能樸素去浮華¶
　耳¶
二年而從¶
　註不自專也¶
　疏順於俗也¶
三年而通¶
　註通彼我也¶
　疏不滯境也¶
四年而物¶
<pb:CK-KZ_JY132_09p010b>¶
　註與物同也¶
　疏與物同也¶
五年而來¶
　註自得也¶
　疏爲眾皈也¶
六年而鬼入¶
　註外形骸也¶
　疏神會理物¶
七年而天成¶
　註無所復爲¶
<pb:CK-KZ_JY132_09p011a>¶
　疏合自然成¶
八年而不知死不知生¶
　註所遇皆適而安¶
　疏智冥造物神合自然故不覺死生聚散之異也¶
九年而大妙¶
　註妙善也善惡同故無往而不冥此言久聞道知天籟之自¶
　然將忽然自忘則穢累日去以至於盡耳¶
　疏妙精微也聞道日久學心漸著故能超四句絶百非義極¶
　重玄理窮眾妙知照宏博故稱大也¶
生有爲死也¶
<pb:CK-KZ_JY132_09p011b>¶
　註生而有爲則喪其生¶
　疏處生人道沈溺有爲適歸死滅也¶
勸公以其死也有自也¶
　註自由也由有爲故死由私其生故有爲今所以勸公者以¶
　其死之由私耳¶
　疏公平也自由也所以人生動之死地者猶私愛其生不能¶
　公正故勸導也¶
而生陽也无自也¶
　註夫生之陽遂以其絶迹無爲而忽然獨爾非有由也¶
　疏感於陽氣而有此生旣無所由從故不足私也¶
<pb:CK-KZ_JY132_09p012a>¶
而果然乎¶
　疏果决定也陽氣生物决定如此¶
惡乎其所適惡乎其所不適¶
　註然而果然故無適無不適而後皆適皆適而至也¶
　疏夫氣聚爲生生不足樂氣散爲死死不足哀生死旣齊哀¶
　樂斯泯故於何處而可適於何處而不可適乎所在皆適耳¶
天有歷數地有人據吾惡乎求之¶
　註皆已自足¶
　疏夫星歷度數玄象麗天九州四極人物依據造化之中悉¶
　皆具足吾於何處分外求之也¶
<pb:CK-KZ_JY132_09p012b>¶
莫知其所終若之何其无命也¶
　註理必自終不由於知非命如何¶
　疏夫天地晝夜人物死生尋其根由莫知終始時來運去非¶
　命如何其無命者言有命也¶
莫知其所始若之何其有命也¶
　註不知其所以然而然謂之命似若有意也故又遣命之名¶
　以明其自爾而後命理全也¶
　疏夫死去生來猶春秋冬夏旣無終始豈其命乎其有命者¶
　言無命也此又遣其命也¶
有以相應也若之何其无鬼邪¶
<pb:CK-KZ_JY132_09p013a>¶
　註理必有應若有神靈以致也¶
　疏鬼神識也夫耳眼應於聲色心知應於物境義同影響豈¶
　無靈乎其無鬼者言其有之也¶
无以相應也若之何其有鬼邪¶
　註理自相應相應不由於故也則雖相應而無靈也¶
　疏夫人睡中則不知外物雖有眼耳則不應色聲若其有靈¶
　如何不應其有鬼者言其無也此又遣其有也¶
眾罔兩問於影曰若向也俯而今也仰向也括而今也被髮向¶
也坐而今也起向也行而今也止何也¶
　疏罔兩影外微陰也斯寓言者也若汝也俯低頭也括束髮¶
<pb:CK-KZ_JY132_09p013b>¶
　也汝坐起行止惟形是從以此測量必因形乃有若言不待¶
　厥理未詳設此問答以彰獨化耳¶
影曰叟叟也奚稍問也¶
　註運動自爾無所稍問¶
　疏叟叟無心運動之貌也奚何也影答云我運動無心蕭條¶
　自得無所可待獨化而生汝無所知何勞見問也¶
予有而不知其所以¶
　註自爾故不知所以¶
　疏予我也我所有行止率乎造物皆不知所以悉莫辨其然¶
　爾豈有待哉¶
<pb:CK-KZ_JY132_09p014a>¶
予蜩甲也蛇蛻也似之而非也¶
　註影似形而非形¶
　疏蜩甲蟬殻也蛇蛻皮也夫蠐螬變化而爲蟬蛇從皮內而¶
　蛻出者皆不自覺知也而蠐螬滅於前蟬自生於後非因蠐¶
　螬而有蟬蟬亦不待蠐螬而生也蛇皮之義亦復如之是知¶
　一切萬有無相因待悉皆獨化僉曰自然故影云我之因待¶
　同蛇蛻蜩甲似形有而實非待形者也¶
火與日吾屯也陰與夜吾代也¶
　疏屯聚也代謝也有火有日影卽屯聚逢夜逢陰影便代謝¶
　若其同形有影故當不待火日陰夜有形而無影將知影必¶
<pb:CK-KZ_JY132_09p014b>¶
　不待形而獨化之理彰也¶
彼吾所以有待邪¶
　疏吾所以有待者火日也心其不形火日亦不能生影也故¶
　影亦不待於火日也¶
而况乎以有待者乎¶
　註推而極之則今之所謂有待者率至於無待而獨化之理¶
　彰矣¶
　疏况乎有待者形也必無火日形亦不能生影不待形也夫¶
　形之生也不用火日影之生也豈待形乎故以火日况之則¶
　知影不待形明矣形影尙不相待而况他物乎是知一切萬¶
<pb:CK-KZ_JY132_09p015a>¶
　物悉皆獨化也¶
彼來則我與之來彼往則我與之往彼彊陽則我與之彊陽彊¶
陽者又何以有問乎¶
　註直自强陽運動相隨往來耳無意不可問也¶
　疏彼者形也强陽運動之貌也夫往來運動形影共時旣無¶
　因待咸資獨化獨化之理妙絶名言名言問答其具之矣¶
楊子居南之沛老聃西遊於秦邀於郊至於梁而遇老子¶
　疏姓楊名朱字子居之往也沛彭城今徐州是也邀遇也梁¶
　國今汴州也楊朱南邁老子西遊邂逅逢於梁宋之地適於¶
　郊野而與之言¶
<pb:CK-KZ_JY132_09p015b>¶
老子中道仰天而歎曰始以汝爲可教今不可也¶
　疏昔逢楊子謂有道心今見矜夸知其難教嫌其異俗是以¶
　傷嗟也¶
楊子居不答¶
　疏自覺已非默然悚愧¶
至舍進盥漱巾櫛脫屨戸外膝行而前¶
　疏盥洒也櫛梳也屆逆旅之舍至止息之所於是進水漱洒¶
　執持巾櫛肘行膝步盡禮虔恭殷勤請益庶蒙鍼艾也¶
曰向者弟子欲請夫子夫子行不間是以不敢今間矣請問其¶
過¶
<pb:CK-KZ_JY132_09p016a>¶
　疏向被抵訶欲請其過正逢行李未有閒庸今至主人清閒¶
　無事庶聞責旨以助將來也¶
老子曰而睢睢盱盱而誰與居¶
　註睢睢盱盱跋扈之貌人將畏難而疏遠¶
　疏睢盱躁急威權之貌也而汝也跋扈威勢矜莊燿物物皆¶
　哀悼誰將汝居處乎¶
大白若辱盛德若不足¶
　疏夫人廉潔貞清者猶如汙辱也盛德圓滿者猶如不足也¶
　此是老子引道德經以戒子居也¶
陽子居蹴然變容曰敬聞命矣¶
<pb:CK-KZ_JY132_09p016b>¶
　疏蹙然慚悚也旣承教旨驚懼更深稽首虔恭敬奉尊命也¶
其往也舍者迎將其家公執席妻執巾櫛舍者避席煬者避竈¶
　註尊形自異故憚而避之也¶
　疏將送也家公主人公也煬然火也陽朱往沛正事威容舍¶
　息逆旅主人迎送夫執氈席妻捉梳巾先坐之人避席而走¶
　然火之者不敢當竈威勢動物一至於斯矣¶
其反也舍者與之爭席矣¶
　註去其夸矜故也¶
　疏從沛返歸已蒙教戒除其容飾遣其矜夸混迹同塵和光¶
　順俗於是舍息之人與爭席而坐矣¶
<pb:CK-KZ_JY132_09p017a>¶
*** 　　讓王第二十八¶
堯以天下讓許由許由不受又讓於子州支父子州支父曰以¶
我爲天子猶之可也雖然我適有幽憂之病方且治之未暇治¶
天下也¶
　疏堯許事迹具載內篇姓子名州字支父懷道之人隱者也¶
　堯知其賢讓以帝位以我爲帝亦當能以爲事故言猶之可¶
　也幽深也憂勞也言我滯竟幽深固心憂勞且欲修身庶令¶
　合道未有閒暇緝理萬機也¶
夫天下至重也而不以害其生又况他物乎¶
　疏夫位登九五威跨萬乘人倫尊重莫甚於此尙不以斯榮¶
<pb:CK-KZ_JY132_09p017b>¶
　貴損害生涯况乎他外事物何能介意也¶
惟无以天下爲者可以託天下也¶
　疏夫忘天下者無以天下爲也惟此之人可以委託於天下¶
　也¶
舜讓天下於子州支伯子州支伯曰予適有幽憂之病方且治¶
　之未暇治天下也¶
　疏舜之事迹具在內篇支伯猶支父也¶
故天下大器也而不以易生此有道者之所以異乎俗者也¶
　疏夫帝王之位重大之器也而不以此貴易奪其生自非有¶
　道孰能如是故異於流俗之行也¶
<pb:CK-KZ_JY132_09p018a>¶
舜以天下讓善卷善卷曰余立於宇宙之中冬日衣皮毛夏日¶
衣葛絺春耕種形足以勞動秋收斂身足以休食日出而作日¶
入而息逍遥於天地之間而心意自得吾何以天下爲哉¶
　疏姓善名卷隱者也處於六合順于四時自得天地之間逍¶
　遥塵垢之外道在其中故不用天下¶
悲夫子之不知余也遂不受於是去而入深山莫知其處¶
　疏古人淳樸喚帝爲子恨舜不識野情所以悲嘆¶
舜以天下讓其友石戸之農石戸之農曰捲捲乎后之爲人葆¶
力之士也¶
　疏后字亦有作戸者隨字讀之石戸地名也農人也今江南¶
<pb:CK-KZ_JY132_09p018b>¶
　喚人作農此則舜之友人也葆牢固也言舜心志堅固筋力¶
　勤苦腰背捲捲不得歸休以此勤勞翻來見讓故不受也¶
以舜之德爲未至也於是夫負妻戴𢹂子以入海終身不反也¶
　疏古人荷物多用頭戴如今高麗猶有此風以舜德化未爲¶
　至極故擕妻子不踐其土入於大海洲島之中往而不反也¶
大王亶父居邠狄人攻之¶
　疏亶父王季之父文王之祖也邠地名狄人獫狁也國鄰戎¶
　虜故爲狄人攻伐¶
事之以皮帛而不受事之以犬馬而不受事之以珠玉而不受¶
狄人之所求者土地也大王亶父曰與人之兄居而殺其弟與¶
<pb:CK-KZ_JY132_09p019a>¶
人之父居而殺其子吾不忍也子皆勉居矣爲吾臣與爲狄人¶
臣奚以異¶
　疏事奉也勉勵也奚何狄人貪殘意在土地我不忍傷殺汝¶
　勉力居之¶
且吾聞之不以所用養害所養因杖筴而去之民相連而從之¶
遂成國於岐山之下¶
　疏用養土地也所養百姓也本用地以養人今殺人以存地¶
　故不可也因柱杖而去民相連續遂有國於岐陽¶
夫大王亶父可謂能尊生矣能尊生者雖貴富不以養傷身雖¶
貧賤不以利累形今世之人居高官尊爵者皆重失之見利輕¶
<pb:CK-KZ_JY132_09p019b>¶
亡其身豈不惑哉¶
　疏夫亂世澆僞人心浮淺狥于軒冕以喪其身逐於財利以¶
　殞其命不知輕重深成迷惑也¶
越人三世弑其君王子搜患之逃乎丹穴而越國无君求王子¶
搜不得從之丹穴王子搜不肯出越人薰之以艾乘以玉輿¶
　疏搜王子名也丹穴南山洞也玉輿君之車輦也亦有作王¶
　字者隨字讀之所謂玉輅也越國之人頻弑君主王子怖懼¶
　逃之洞穴呼召不出以艾薰之旣請爲君故乘以玉輅¶
王子搜援綏登車仰天而呼曰君乎君乎獨不可以舍我乎王¶
子搜非惡爲君也惡爲君之患也若王子搜者可謂不以國傷¶
<pb:CK-KZ_JY132_09p020a>¶
生矣此固越人之所欲得爲君也¶
　疏援引也綏車上繩也辭不獲免長歎登車非惡爲君恐爲¶
　禍患以其重生輕位故可屈而爲君也¶
韓魏相與爭侵地子華子見昭僖侯昭僖侯有憂色¶
　疏僖侯韓國之君也華子魏之賢人也韓魏相鄰爭侵境土¶
　干戈旣動勝負未知怵惕居懷故有憂色¶
子華子曰今使天下書銘於君之前書之言曰左手攫之則右¶
手廢右手攫之則左手廢然而攫之者必有天下君能攫之乎¶
　疏銘書記也攫捉取也廢斬去之也假且書一銘記投之於¶
　前左手取銘則斬去右手右手取銘則斬去左手然取銘者¶
<pb:CK-KZ_JY132_09p020b>¶
　必得天下君取之不以此譬喻借問韓侯也¶
昭僖侯曰寡人不攫也¶
　疏答云不能斬兩臂而取六合也¶
子華子曰甚善¶
　疏歎君之言甚當於理¶
自是觀之兩臂重於天下也身亦重於兩臂韓之輕於天下亦¶
遠矣¶
　疏自從也於此言而觀察之則一身重於兩臂兩臂重於天¶
　下天下又重於韓韓之與天下輕重相遠矣¶
今之所爭者其輕於韓又遠君固愁身傷生以憂戚不得也¶
<pb:CK-KZ_JY132_09p021a>¶
　疏所爭者疆畔之間故於韓輕重遠矣而必固憂愁傷形損¶
　性恐其不得豈不惑哉¶
僖侯曰善哉教寡人者眾矣未嘗得聞此言也子華子可謂知¶
輕重矣¶
　疏頓悟其言歎之奇妙也¶
魯君聞顔闔得道之人也使人以幣先焉¶
　疏魯侯魯哀公或云魯定公也姓顔名闔魯人隱者也幣帛¶
　也聞顔闔得清廉之道欲召之爲相故遣使人齎持幣帛先¶
　通其意¶
顔闔守陋閭苴布之衣而自飯牛¶
<pb:CK-KZ_JY132_09p021b>¶
　疏苴布子麻布也飯飯也居疏陋之閭巷著粗惡之布衣身¶
　自飯牛足明貧儉¶
魯君之使者至顔闔自對之使者曰北顔闔之家與顔闔對曰¶
此闔之家也使者致幣顔闔對曰恐聽者謬而遺使者罪不若¶
審之¶
　疏遺與也不欲授幣致此矯辭以欺使者¶
使者還返審之復來求之則不得已故若顔闔者眞惡富貴也¶
故曰道之眞以治身其緒餘以爲國家其土苴以治天下由此¶
觀之帝王之功聖人之餘事也非所以完身養生也¶
　疏緒殘也土糞也苴草也夫用眞道以持身者必以國家爲¶
<pb:CK-KZ_JY132_09p022a>¶
　殘餘之事將天下同於草土者也¶
今世俗之君子多危身棄生以殉物豈不悲哉凡聖人之動作¶
也必察其所以之與其所以爲¶
　疏殉逐也察世人之所適往觀黎庶之所云爲然後動作而¶
　應之也¶
今且有人於此以隨侯之珠彈千仞之雀世必笑之是何也則¶
其所用者重而所要者輕也夫生者豈特隨侯之重哉¶
　疏隨國近濮水濮水出寶珠卽是靈蛇所銜以報恩隨侯所¶
　得者故謂之隨侯之珠也夫雀高千仞以珠彈之所求者輕¶
　所用者重傷生殉物其義亦然也¶
<pb:CK-KZ_JY132_09p022b>¶
子列子窮容貌有飢色客有言之於鄭子陽者曰列御寇蓋有¶
道之士也居君之國而窮君无乃爲不好士乎¶
　疏子陽鄭相也禦寇鄭人也有道而窮子陽不好賢士遠辭¶
　之客譏刺子陽¶
鄭子陽卽令官遺之粟子列子見使者再拜而辭¶
　疏命召主倉之官令與之粟禦寇清高辭謝不受也¶
使者去子列子入其妻望之而拊心曰妾聞爲有道者之妻子¶
皆得佚樂今有飢色若過得遺先生食先生不受豈不命邪¶
　疏與粟不受天命貧窮嗟惋拊心責夫罪過故知禦寇之妻¶
　不及老萊之婦遠矣¶
<pb:CK-KZ_JY132_09p023a>¶
子列子笑謂之曰君非自知我也以人之言而遺我粟至其罪¶
我也又且以人之言此吾所以不受也其卒民果作難而殺子¶
陽¶
　疏子陽嚴酷人多怒之左右有誤折子陽弓者恐必得罪因¶
　國人逐猘狗遂殺子陽也¶
楚昭王失國屠羊說走而從於昭王¶
　疏昭王名軫平王之子也伍奢伍尙遭平王誅戮子胥奔吳¶
　而耕於野後至吳王闔閭之世請兵伐楚遂破楚入郢以雪¶
　父之讐其時昭王窘急棄走奔隨又奔於鄭有屠羊賤人名¶
　說從王奔走奔走之由置在下文¶
<pb:CK-KZ_JY132_09p023b>¶
昭王反國將賞從者乃屠羊說屠羊說曰大王失國說失屠羊¶
大王反國說亦反屠羊臣之爵祿已復矣又何賞之有王曰强¶
之屠羊說曰大王失國非臣之罪故不敢伏其誅大王反國非¶
臣之功故不敢當其賞王曰見之屠羊說曰楚國之法必有重¶
賞大功而後得見今臣之知不足以存國而勇不足以死寇吳¶
軍入郢說畏難而避寇非故隨大王也今大王欲廢法毁約而¶
見說此非臣之所以聞於天下也正謂司馬子綦曰屠羊說居¶
處卑賤而陳義甚高子其爲我延之以三旌之位¶
　疏三旌三公也亦有作珪字者謂三卿皆執珪故謂三卿爲¶
　珪也¶
<pb:CK-KZ_JY132_09p024a>¶
屠羊說曰夫三旌之位吾知其貴於屠羊之肆也萬鍾之祿吾¶
知其富於屠羊之利也然豈可以貪爵祿而使吾君有妄施之¶
名乎說不敢當願復反吾屠羊之肆遂不受也原憲居魯環堵¶
之室茨以生草蓬戸不完桑以爲樞而甕牖一室褐以爲塞上¶
漏下濕匡坐而弦¶
　疏原憲孔子弟子姓原名思字憲也周環各一堵謂之環堵¶
　猶方丈之室也以草蓋屋謂之茨也褐粗衣也匡正也原憲¶
　家貧室唯環堵仍以草覆舍桑條爲樞蓬作門扉破甕爲牖¶
　夫妻二人各居一室逢雨濕而弦歌自娛知命安貧所以然¶
　也¶
<pb:CK-KZ_JY132_09p024b>¶
子貢乘大馬中紺而表素軒車不容巷往見原憲¶
　疏子貢孔子弟子名賜能言語好榮華其軒蓋是白素裹爲¶
　紺色車馬高大故巷道不容也¶
原憲華冠縱履杖藜而應門¶
　疏縱躡也以華皮爲冠用藜藿爲杖貧無僕使故自應門也¶
子貢曰嘻先生何病原憲應之曰憲聞之无財謂之貧學而不¶
能行謂之病今憲貧也非病也子貢逡巡而有愧色¶
　疏嘻笑聲也逡巡却退貌也以儉繫奢故懷慙愧之色¶
原憲笑曰夫希世而行比周而友學以爲人教以爲已仁義之¶
慝輿馬之飾憲不忍爲也¶
<pb:CK-KZ_JY132_09p025a>¶
　疏慝姦惡也飾莊嚴也夫趨世候時希望富貴周旋親比以¶
　結朋黨自求名譽學以爲人多覓束脩教以爲已託仁義以¶
　爲姦慝飾車馬以衒矜夸君子耻之不忍爲之也¶
曾子居衞緼袍无表顔色腫噲手足胼胝¶
　疏以麻緼袍絮復無表裏也腫噲猶剝錯也每自力作故生¶
　胼胝¶
三日不舉火十年不製衣正冠而纓絶捉衿而肘見納屢而種¶
决¶
　疏守分清虛家業窮窶三日不營熟食十年不製新衣繩爛¶
　正冠而纓斷袖破捉衿而肘見履敗納之而根後决也¶
<pb:CK-KZ_JY132_09p025b>¶
曳縱而歌商頌聲滿天地若出金石天子不得臣諸侯不得友¶
　疏歌商頌響韻叶宫商察其辭理雅符天地聲氣清虛又諧¶
　金石風調高素超絶人倫故不與天子爲臣不與諸侯爲友¶
　也¶
故養志者忘形養形者忘利致道者忘心矣¶
　疏夫君子賢人不以形挫志攝衞之士不以利傷生得道之¶
　人忘心知之術也¶
孔子謂顔回曰來家貧居卑胡不仕乎顔回對曰不願仕回有¶
郭外之田五十畝足以給飦粥郭內之田十畝足以爲絲麻鼓¶
琴足以自娛所學夫子之道者足以自樂也回不願仕孔子愀¶
<pb:CK-KZ_JY132_09p026a>¶
然變容曰善哉回之意丘聞之知足者不以利自累也審自得¶
者失之而不懼行修於內者無位而不怍丘誦之久矣今於回¶
而後見之是丘之得也¶
　疏飦麋也怍羞也夫自得之士不以得喪駭心內修之人豈¶
　復羞慙無位孔子誦之其來已久今勸回仕豈非失言因回¶
　反照故言丘得之矣¶
中山公子牟謂瞻子曰身在江海之上心居乎魏闕之下奈何¶
　疏瞻子魏之賢人也魏公子名牟封中山故曰中山公子牟¶
　也公子有嘉遁之情而無高蹈之德故身在江海上而隱遁¶
　心思魏闕之下榮華旣見賢人借問其術也¶
<pb:CK-KZ_JY132_09p026b>¶
瞻子曰重生重生則利輕¶
　疏重於生道則輕於榮利榮利旣輕則不思魏闕¶
中山公子牟曰雖知之未能自勝也¶
　疏雖知重於生道未能勝於情欲¶
瞻子曰不能自勝則從神无惡乎¶
　疏若不勝於情欲則宜從順心神亦不勞忘生嫌惡也¶
不能自勝而强不從者此之謂重傷重傷之人无夀類矣¶
　疏情旣不勝强生抑挫情欲已損抑又乖心故名重傷也如¶
　此之人自然夭折故不得與夀考者爲儕類也¶
魏牟萬乘之公子也其隱巖穴也難爲於布衣之士雖未至乎¶
<pb:CK-KZ_JY132_09p027a>¶
道可謂有其意矣¶
　疏夫大國王孫生而榮貴遂能巖棲谷隱身履艱辛雖未階¶
　乎玄道而有清高之志足以激貪勵俗也¶
孔子窮於陳蔡之間七日不火食藜羹不糝顔色甚憊而弦歌¶
於室¶
　疏陳蔡之事外篇已解旣遭飢餒營無火食藜菜之羹不加¶
　米糝顔色衰憊而歌樂自娛達道聖人不以爲事也¶
顔回擇菜子路子貢相與言曰夫子再逐於魯削迹於衞伐樹¶
於宋窮於商周圍於陳蔡殺夫子者無罪藉夫子者無禁弦歌¶
鼓琴未嘗絶音君子之無耻也若此乎¶
<pb:CK-KZ_JY132_09p027b>¶
　疏仕於魯而被放游於衞而削迹講於宋樹下而司馬桓魋¶
　欲殺夫子憎其坐處遂伐其樹故欲殺夫子當無罪咎凌藉¶
　之者應無禁忌由賜未達故發斯言¶
顔回無以應入告孔子孔子推琴喟然而歎曰由與賜細人也¶
召而來吾語之子路子貢入子路曰如此者可謂窮矣¶
　疏喟然嗟嘆貌由與賜細碎之人也命召將來告之善道如¶
　斯困苦豈不窮乎¶
孔子曰是何言也君子通於道之謂通窮於道之謂窮今邱抱¶
仁義之道以遭亂世之患其何窮之爲故內省而不窮於道臨¶
難而不失其德天寒旣至霜雪旣降吾是以知松柏之茂也陳¶
<pb:CK-KZ_JY132_09p028a>¶
蔡之隘於丘其幸乎¶
　疏夫歲寒別木處窮知士因難顯德可謂幸矣¶
孔子削然反琴而弦歌子路扢然執干而舞¶
　疏削然取琴聲也扢然奮勇貌也旣師資領悟彼此歡娛也¶
子貢曰吾不知天之高也地之下也古之得道者窮亦樂通亦¶
樂所樂非窮通也道德於此則窮通爲寒暑風雨之序矣¶
　疏夫陰陽天地有四序寒温人處其中何能無窮通否泰邪¶
　故得道之人處窮通而常樂譬之風雨何足介懷乎¶
故許由娛於潁陽而共伯得乎丘首¶
　疏共伯名和周王之孫也懷道抱德食封於共厲王之難天¶
<pb:CK-KZ_JY132_09p028b>¶
　子曠絶諸侯知共伯賢請立爲王共伯不聽辭不獲免遂卽¶
　王位一十四年天下大旱舍屋生火卜曰厲王爲祟遂廢共¶
　伯而立宣王共伯退歸還食本邑立之不喜廢之不怨逍遥¶
　於丘首之山丘首山今在河內如灼坂地名在襄陽未爲定¶
　地是也故許由娛樂於穎水共伯得志於首山也¶
舜以天下讓其友北人無擇北人無擇曰異哉后之爲人也居¶
於畎畝之中而遊堯之門不若是而已又欲以其辱行漫我吾¶
羞見之因自投清泠之淵¶
　註孔子曰士志於仁者有殺身以成仁無求生以害仁夫志¶
　尙淸遐高風邈世與夫貪利沒命者故有天地之降也¶
<pb:CK-KZ_JY132_09p029a>¶
　疏北方之人名曰無擇舜之友人也后君也壟上曰畝下曰¶
　畎淸泠淵在南陽西崿縣界舜耕於歷山長於壟畝游堯門¶
　闕受堯禪讓其事迹豈不如是乎又欲將耻辱之行汙漫於¶
　我以此羞慙遂投淸泠也¶
湯將伐桀因卞隨而謀卞隨曰非吾事也湯曰孰可曰吾不知¶
也湯又因務光而謀務光曰非吾事也湯曰孰可曰吾不知也¶
湯曰伊尹何如曰强力忍垢吾不知其他也¶
　疏姓卞名隨姓務名光並懷道之人隱者也湯知其賢因之¶
　謀議旣非隱者之務故答以不知姓伊名尹字贄佐世之賢¶
　人也忍耐也垢耻辱也旣欲阻兵應須强力之士方將弑主¶
<pb:CK-KZ_JY132_09p029b>¶
　亦藉耐羞之人他外之能吾不知也¶
湯遂與伊尹謀伐桀尅之以讓卞隨卞隨辭曰后之伐桀也謀¶
乎我必以我爲賊也勝桀而讓我必以我爲貪也吾生乎亂世¶
而無道之人再來漫我以其辱行吾不忍數聞也乃自投稠水¶
而死¶
　疏漫汙也稠水在穎川郡界字又作桐¶
湯又讓務光曰知者謀之武者遂之仁者居之古之道也吾子¶
胡不立乎務光辭曰廢上非義也殺民非仁也人犯其難我享¶
其利非廉也¶
　疏享受也廢上謂放桀也殺民謂征戰也犯其難謂遭誅戮¶
<pb:CK-KZ_JY132_09p030a>¶
　也我享其利謂受祿也¶
吾聞之曰非其義者不受其祿無道之世不踐其土况尊我乎¶
吾不忍久見也乃負石而自沈於廬水¶
　註舊說曰如卞隨務光者其視天下也若六合之外人所不¶
　能察也斯則謬矣夫輕天下者不得有所重也苟無所重則¶
　無死地矣以天下爲六合之外故當付之堯舜湯武耳淡然¶
　無係故汎然從眾得失無槩於懷何自投之爲哉若二子者¶
　可以爲殉名慕高矣未可謂外天下也¶
　疏廬水在遼西北平郡界也¶
昔周之興有士二人處於孤竹曰伯夷叔齊二人相謂曰吾聞¶
<pb:CK-KZ_JY132_09p030b>¶
西方有人似有道者試往觀焉¶
　疏孤竹國名在遼西伯夷叔齊兄弟讓位聞文王有道故往¶
　觀之夷齊事迹外篇已解矣¶
至於岐陽武王聞之使叔旦往見之與盟曰加富二等就官一¶
列血牲而埋之¶
　疏岐陽是岐山之陽文王所都之地今扶風是也周公名旦¶
　是武王之弟故曰叔旦也其時文王已崩武王登極將欲伐¶
　紂招慰賢良故令周公與其盟誓加祿二級授官一列仍牲¶
　血釁其盟書埋之壇下也¶
二人相視而笑曰嘻異哉此非吾所謂道也昔者神農之有天¶
<pb:CK-KZ_JY132_09p031a>¶
下也時祀盡敬而不祈喜其於人也忠信盡治而無求焉¶
　疏祈求也喜福也神農之世淳朴未殘四時祭祀盡於恭敬¶
　其百姓忠誠信實緝理而已無所求焉¶
樂與政爲政樂與治爲治不以人之壞自成也不以人之卑自¶
高也不以遭時自利也¶
　疏爲政順事百姓緝理從於物情終不幸人之灾以爲已福¶
　願人之險以爲已利也¶
今周見殷之亂而遽爲政上謀而下行貨阻兵而保威割牲而¶
盟以爲信揚行以悅眾殺伐以要利是推亂以易暴也¶
　疏遽速也速爲治政彰紂之虐謀謨行貨以保兵威顯物行¶
<pb:CK-KZ_JY132_09p031b>¶
　說以化黎庶可謂推周之亂以易殷之暴也¶
吾聞古之士遭治世不避其任遇亂世不爲苟存今天下闇周¶
德衰其並乎周以塗吾身也不如避之以絜吾行二子北至於¶
首陽之山遂餓而死焉若伯夷叔齊者其於富貴也苟可得已¶
則必不賴高節戾行獨樂其志不事於世此二士之節也¶
　註論語曰伯夷叔齊餓于首陽之下不言其死也而此云死¶
　焉亦欲明其守餓以終未必餓死也此篇大意以起高讓遠¶
　退之風故被其風者雖貪冒之人乘天衢入紫庭猶時慨然¶
　中路而歎况其凡乎故夷許之徒足以當稷契對伊吕矣夫¶
　居山谷而弘天下者雖不俱爲聖佐不猶高於蒙埃塵者乎¶
<pb:CK-KZ_JY132_09p032a>¶
　其事雖難爲然其風少弊故可遺也曰夷許之之安在曰許¶
　由之弊使人飾讓以求進遂至乎之噲也伯夷之風使暴虐¶
　之君得肆其毒而莫之敢亢也伊吕之弊使天下貪冒之雄¶
　敢行篡逆唯聖人無迹故無弊也若以伊吕爲聖人之迹則¶
　伯夷叔齊亦聖人之迹也若以伯夷叔齊非聖人之迹邪則¶
　伊吕之事亦非聖矣夫聖人因物之自行故無迹然則所謂¶
　聖者我本無迹故物得其迹迹得而强名聖則聖者乃無迹¶
　之名也¶
　疏塗汙也若與周並存恐汙吾行不如逃避餓死於首山首¶
　山在蒲州城南近河是也¶
<pb:CK-KZ_JY132_09p032b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_09p033a>¶
*** 　　盜跖第二十九¶
孔子與柳下季爲友柳下季之弟名曰盜跖盜跖從卒九千人¶
橫行天下侵暴諸侯穴室樞戸驅人牛馬取人婦女貪得忘親¶
不顧父母兄弟不祭先祖所過之邑大國守城小國入保萬民¶
苦之¶
　疏姓展名禽字季食采柳下故謂之柳下季亦言居柳下之¶
　地故以爲號展禽是魯莊公時孔子相去百餘歲而言友者¶
　蓋寓言也跖者禽之弟名也常爲巨盜故名盜跖穿穴屋室¶
　解脫門樞而取人牛馬也亦有作空字驅字者保小城也爲¶
　害旣巨故百姓困之¶
<pb:CK-KZ_JY132_09p033b>¶
孔子謂柳下季曰夫爲人父者必能詔其子爲人兄者必能教¶
其弟若父不能詔其子兄不能教其弟則無貴父子兄弟之親¶
矣今先生世之才士也弟爲盜跖爲天下害而弗能教也丘竊¶
爲先生羞之丘請爲先生往說之柳下季曰先生言爲人父者¶
必能詔其子爲人兄者必能教其弟若子不聽父之詔弟不受¶
兄之教雖今先生之辯將奈之何哉且跖之爲人也心如涌泉¶
意如飄風强足以距敵辯足以飾非順其心則喜逆其心則怒¶
易辱人以言先生必無往孔子不聽顔回爲馭子貢爲右往見¶
盜跖盜跖乃方休卒徒太山之陽膾人肝而餔之¶
　疏餔食也子貢驂乘在車之右也¶
<pb:CK-KZ_JY132_09p034a>¶
孔子下車而前見謁者曰魯人孔丘聞將軍高義敬再拜謁者¶
謁者入通盜跖聞之大怒目如明星髮上指冠曰此夫魯國之¶
巧僞人孔丘非邪爲我告之爾作言造語妄稱文武¶
　疏言孔子憲章文武祖述堯舜刊定禮樂遺迹將來也¶
冠枝木之冠帶死牛之脅¶
　疏脅肋也言尼父所戴冕浮華雕飾華葉繁茂有類樹枝又¶
　將牛皮用爲革帶旣闊且堅又如牛肋也¶
多辭謬說不耕而食不纖而衣揺脣鼓舌擅生是非以迷天下¶
之主使天下學士不反其本妄作孝悌而徼倖於封侯富貴者¶
也¶
<pb:CK-KZ_JY132_09p034b>¶
　疏儌倖冀望也夫作孝悌序人倫意在乎富貴封侯者也故¶
　歷聘不已接輿有鳳兮之譏棄本滯迹師金致芻狗之誚也¶
子之罪大極重疾走歸不然我將以子肝益畫餔之膳孔子復¶
通曰丘得幸於季願望履幕下¶
　疏言丘幸甚得與賢兄朋友不敢正覩儀容願履悵幕之下¶
　亦有作綦字者綦履迹也願履綦迹猶看足下¶
謁者復通盜跖曰使來前孔子趨而進避席反走再拜盜跖盜¶
跖大怒兩展其足按劍瞋目聲如乳虎曰丘來前若所言順吾¶
意則生逆吾心則死¶
　疏趨疾行也反走卻退兩展其足伸兩腳也¶
<pb:CK-KZ_JY132_09p035a>¶
孔子曰丘聞之凡天下有三德生而長大美好無雙少長貴賤¶
見而皆悅之此上德也知維天地能辯諸物此中德也勇悍果¶
敢聚眾率兵此下德也凡人有此一德者足以南面稱孤矣今¶
將軍兼此三者身長八尺二寸面目有光脣如激丹齒如齊貝¶
音中黃鍾而名曰盜跖丘竊爲將軍耻不取焉¶
　疏激明也貝珠也黃鍾六律聲也¶
將軍有意聽臣臣請南使吳越北使齊魯東使宋衞西使晉楚¶
使爲將軍造大城數百里立數十萬戸之邑尊將軍爲諸侯與¶
天下更始罷兵休卒收養昆弟共祭先祖此聖人才士之行而¶
天下之願也盜跖大怒曰丘來前夫可規以利而可諫以言者¶
<pb:CK-KZ_JY132_09p035b>¶
皆愚陋恒民之謂耳今長大美好人見而悅之者此吾父母之¶
遺德也丘雖不吾譽吾獨不自知邪且吾聞之好面譽人者亦¶
好背而毁之令丘告我以大城眾民是欲規我以利而恒民畜¶
我也安可久長也¶
　疏言大城眾民不可長久也¶
城之大者莫大乎天下矣堯舜有天下子孫無置錐之地¶
　疏堯讓舜不授丹朱舜讓禹而商均不嗣故無置錐之地也¶
湯武立爲天子而後世絶滅非以其利大故邪¶
　疏殷湯周武總統萬機後世子孫咸遭篡弑豈非四海利重¶
　所以致之¶
<pb:CK-KZ_JY132_09p036a>¶
且吾聞之古者禽獸多而人少於是民皆巢居以避之晝拾橡¶
栗暮栖木上故命之曰有巢氏之民古者民不知衣服夏多積¶
薪冬則煬之故命之曰知生之民神農之世臥則居居起則于¶
于¶
　疏居居安靜之容于于自得之貌¶
民知其母不知其父與麋鹿共處耕而食織而衣無有相害之¶
心此至德之隆也然而黃帝不能致德與蚩尤戰於涿鹿之野¶
流血百里¶
　疏至致也蚩尤諸侯也涿鹿地名今幽州涿郡是也蚩尤造¶
　五兵與黃帝戰故流血百里也¶
<pb:CK-KZ_JY132_09p036b>¶
堯舜作立羣臣¶
　疏置百官也¶
湯放其主¶
　疏放桀於南巢也¶
武王殺紂¶
　疏朝歌之戰¶
自是之後以强陵弱以眾暴寡湯武以來皆亂人之徒也¶
　疏征伐篡弑湯武最甚¶
今子修文武之道掌天下之辯以教後世¶
　疏孔子憲章文武辯說仁義爲後世之教也¶
<pb:CK-KZ_JY132_09p037a>¶
縫衣淺帶矯言僞行以迷惑天下之主而欲求富貴焉盜莫大¶
於子天下何故不謂子爲盜丘而乃謂我爲盜跖¶
　疏制縫掖之衣淺薄之帶矯飾言行誰惑諸侯其爲賊害甚¶
　於盜跖¶
子以甘辭說子路而使從之使子路去其危冠解其長劍而受¶
教於子天下皆曰孔丘能止暴禁非¶
　疏高危之冠長大之劍勇者之服也旣伏膺孔氏故解去之¶
其卒之也子路欲殺衞君而事不成身菹於衞東門之上是子¶
教之不至也¶
　疏仲由疾惡情深殺衞君蒯聵事旣不逮身遭葅醖盜跖故¶
<pb:CK-KZ_JY132_09p037b>¶
　以此相譏也¶
子自謂才士聖人邪則再逐於魯削跡於衞窮於齊圍於陳蔡¶
不容身於天下子教子路菹此患上無以爲身下無以爲人子¶
之道豈足貴邪世之所高莫若黃帝黃帝尙不能全德而戰涿¶
鹿之野流血百里堯不慈¶
　疏謂不與丹朱天下¶
舜不孝¶
　疏爲父所疾也¶
禹偏枯¶
　疏治水勤勞風櫛雨沐致偏枯之疾半身不遂也¶
<pb:CK-KZ_JY132_09p038a>¶
湯放其主武王伐紂文王拘羑里¶
　疏羑里殷獄名文王遭紂之難戹於囹圄凡經七年方得免¶
　脫¶
此六子者世之所高也孰論之皆以利惑其眞而强反其情性¶
其行乃甚可羞也¶
　疏六子者謂黃帝堯舜禹湯文王也皆以利於萬乘是以迷¶
　於眞道而不反於目然故可耻也¶
世之所謂賢士伯夷叔齊伯夷叔齊辭孤竹之君而餓死於首¶
陽之山骨肉不葬鮑焦飾行非世抱木而死¶
　疏二人窮死首山復無子胤收葬也姓鮑名焦周時隱者也¶
<pb:CK-KZ_JY132_09p038b>¶
　飾行非世廉潔自守荷檐採樵拾橡充食故無子胤不臣天¶
　子不友諸侯子貢遇之謂之曰吾聞非其政者不履其地汙¶
　其君者不受其利今子履其地食其利其可乎鮑焦曰吾聞¶
　廉士重進而輕退賢人易愧而輕死遂抱木立枯焉¶
申徒狄諫而不聽負石自投於河爲魚鼈所食¶
　疏申徒自沈前篇已釋諫而不聽未詳所據崔嘉雖解無的¶
　諫辭¶
介子推至忠也自割其股以食文公文公後背之子推怒而去¶
抱木而燔死¶
　疏晉文公重耳也遭麗姬之難出奔他國在路困乏推割股¶
<pb:CK-KZ_JY132_09p039a>¶
　肉以飴之公後還三日封於從者遂忘子推子推作龍蛇之¶
　歌書其營門怒而逃公後慙謝追子推於介山子推隱避公¶
　因放火燒山庶其走出火至子推遂抱樹而焚死焉¶
尾生與女子期於梁下女子不來水至不去抱梁柱而死此六¶
子者無異於磔犬流豕操瓢而乞者皆離名輕死不念本養夀¶
命者也¶
　疏六子者謂伯夷叔齊鮑焦申徒介推尾生言此六人不合¶
　玄道矯情飾行苟異俗中用此聲名傳之後世亦阿異乎張¶
　磔死狗流在水中貧病之人操瓢乞告此間人物不許見聞¶
　六子之行事同於此皆爲重名輕死不念歸本養生夀盡天¶
<pb:CK-KZ_JY132_09p039b>¶
　命者也死字有作豕字者走字有作乞字者隨字讀之作豕¶
　作猪¶
世之所謂忠臣者莫若王子比干伍子胥子胥沈江比干剖心¶
此二子者世謂忠臣也然卒爲天下笑¶
　疏爲達道者之所嗤也¶
自上觀之至于子胥比干皆不足貴也丘之所以說我者若告¶
我以鬼事則我不能知也若告我以人事者不過此矣皆吾所¶
聞知也今吾告子以人之情目欲視色耳欲聽聲口欲察味志¶
氣欲盈¶
　疏夫目視耳聽口察志盈率性而動禀之造物豈矯情而爲¶
<pb:CK-KZ_JY132_09p040a>¶
　之哉分內爲之道在其中矣¶
人上夀百歲中夀八十下夀六十除病瘦死喪憂患其中開口¶
而笑者一月之中不過四五日而已矣天與地無窮人死者有¶
時操有時之具而託於無窮之間忽然无異騏驥之馳過隙也¶
　疏夫天長地久窮境稍賒人之死生時限迫促以有限之身¶
　寄無窮之境何異乎騏驥馳走過隙孔¶
不能悅其志意養其夀命者皆非通道者也丘之所言皆吾之¶
所棄也亟去走歸無復言之子之道狂狂伋伋詐巧虛僞事也¶
非可以全眞也奚足論哉¶
　疏亟急也狂狂失性也伋伋不足也夫聖迹之道仁義之行¶
<pb:CK-KZ_JY132_09p040b>¶
　譬彼遽廬方兹芻狗執而不遣惟增其弊狂狂失眞伋伋不¶
　足虛偽之事促足論哉¶
孔子再拜趨走出門上車執轡三失目芒然無見色若死灰據¶
軾低頭不能出氣¶
　疏軾車前橫木凭之而坐者也盜跖英雄盛談物理孔子慴¶
　懼遂至於斯¶
歸到魯東門外適遇柳下季柳下季曰今者闕然數日不見車¶
馬有行色得微往見跖邪孔子仰天而歎曰然¶
　疏微無也然如此也¶
柳下季曰跖得無逆汝意若前乎孔子曰然¶
<pb:CK-KZ_JY132_09p041a>¶
　疏若前乎者則是篇首柳下云逆其心則怒無乃逆汝意如¶
　我前言乎孔子答云實如所言也¶
丘所謂無病而自灸也疾走料虎頭編虎鬚幾不免虎口哉¶
　注此篇寄明因眾之所欲亡而亡之雖王紂可去也不因眾¶
　而獨用已雖盜跖不可御也¶
　疏幾近也夫料觸虎頭而編虎鬚者近遭於虎食之也今仲¶
　尼往說盜跖履其危險不異於斯也而言此章大意排擯聖¶
　迹嗤鄙名利是以排聖迹則訶責堯舜鄙名利則輕忽夷齊¶
　故寄孔跖以之意也卽郭注意失之遠矣¶
子張問於滿苟得曰盍不爲行¶
<pb:CK-KZ_JY132_09p041b>¶
　疏子張孔子弟子也姓顓孫名師字子張行聖迹之人也姓¶
　滿名苟得假託爲姓名曰苟且貪得以滿其心求利之人也¶
　盍何不也何不爲仁義之行乎勸其捨求名利也¶
無行則不信不信則不任不任則不利故觀之名計之利而義¶
眞是也¶
　疏若不行仁義之行則不被信用不被信用則無職任無職¶
　任則無利祿故有行則有名有名則有利觀察計當仁義眞¶
　是好事宜行之也¶
若棄名利反之於心則夫士之爲行不可一日不爲乎¶
　疏反乖逆也若棄名利則乖逆我心故士之立身不可一日¶
<pb:CK-KZ_JY132_09p042a>¶
　不行仁義¶
滿苟得曰無耻者富多信者顯夫名利之大者幾在無耻而信¶
故觀之名計之利而信眞是也¶
　疏多信猶多言也夫識廉知讓則貧無耻貪殘則富謙柔靜¶
　退則沈多言夸伐則顯故觀名計利而莫先於多言多言則¶
　是名利之本也¶
若棄名利反之於心則夫士之爲行抱其天乎¶
　疏抱守也天自然也夫修道之士立身爲行棄擲名利乃乖¶
　俗心抱守天眞翻合虛玄之道也¶
子張曰昔者桀紂貴爲天子富有天下今謂藏聚曰汝行如桀¶
<pb:CK-KZ_JY132_09p042b>¶
紂則有怍色有不服之心者小人所賤也仲尼墨翟窮爲匹夫¶
今謂宰相曰子行如仲尼墨翟則變容易色稱不足者士誠貴¶
也¶
　疏桀紂孔墨並釋於前藏謂藏獲也聚謂擥竊卽盜賊小人¶
　也以藏獲比夫子則慚怍而不服以宰相比匹夫則變容而¶
　歡慰故知所貴在行不在乎位¶
故勢爲天子未必貴也窮爲匹夫未必賤也貴賤之分在行之¶
美惡¶
　疏此復釋前義也¶
滿苟得曰小盜者拘大盜者爲諸侯諸侯之門義士存焉昔者¶
<pb:CK-KZ_JY132_09p043a>¶
桓公小白殺兄入嫂而管仲爲臣田成子常殺君竊國而孔子¶
受幣論則賤之行則下之則是言行之情悖戰於胷中也不亦¶
拂乎¶
　疏悖逆也拂戾也齊桓公名小白殺其兄子糾納其嫂焉管¶
　仲賢人臣而輔之卒能九合諸侯一匡天下田成子嘗殺齊¶
　簡公孔子沐浴而朝受其弊帛夫殺兄入嫂弑君竊國人倫¶
　之惡莫甚於斯而夷吾爲臣尼父受幣言議則以爲鄙賤情¶
　行則下而事之豈非戰爭於心胸言行相反戾邪¶
故書曰孰惡孰美成者爲首不成者爲尾¶
　疏成者爲首君而事之不成者爲尾非而毁之以此而言只¶
<pb:CK-KZ_JY132_09p043b>¶
　論成與不成豈關行以無行故不知美惡的在誰也所引之¶
　書並遭燒滅今並無本也¶
子張曰子不爲行卽將疏戚無倫貴賤無義長幼無序五紀六¶
位將何以爲別乎¶
　疏戚親也倫理也五紀祖父也身子孫也亦言金木水火土¶
　五行也仁義禮智信五德也六位君臣父子夫婦也亦言父¶
　母兄弟夫妻子張云若不行仁義之行則親疏無理貴賤無¶
　義長幼無次叙五紀六位無可分別也¶
滿苟得曰堯殺長子舜流母弟疏戚有倫乎¶
　疏堯廢長子丹朱不與天位又言殺也舜封同母弟象於有¶
<pb:CK-KZ_JY132_09p044a>¶
　庳之國令天下吏治其國收納貢稅故言流放也廢子流弟¶
　何有親疏之理乎¶
湯放桀武王殺紂貴賤有義乎¶
　疏殷湯放夏桀於南巢周武殺殷紂於汲郡君臣貴賤其義¶
　安在¶
王季爲適周公殺兄長幼有序乎¶
　疏王季周大王之庶子季歷卽文王之父也大伯仲雍讓位¶
　不立故以小兒季歷爲適管蔡周公之兄泣而誅之故云殺¶
　之廢適立庶弟殺其兄尊卑長幼有次序乎¶
儒者僞辭墨者兼愛五紀六位將有別乎¶
<pb:CK-KZ_JY132_09p044b>¶
　疏夫儒者多言强爲名位墨者兼愛周普無私五紀六位有¶
　何分别¶
且子正爲名我正爲利名利之實不順於理不監於道¶
　疏監明也見也子張心之所爲正在於名苟得心之所爲正¶
　在於利且名利二途皆非眞實旣乖至理豈明見於玄道¶
吾日與子訟於無約曰小人殉財君子殉名其所以變其情易¶
其性則異矣乃至於棄其所爲而殉其所不爲則一也¶
　疏訟謂論說也約謂契誓也棄其所爲捨已殉其所不爲逐¶
　物也夫殉利謂之小人殉名謂之君子名利不同所殉一也¶
　子張苟得皆共談玄言於無爲之理敦於莫逆之契也¶
<pb:CK-KZ_JY132_09p045a>¶
故曰无爲小人反殉而天無爲君子從天之理¶
　疏而爾也旣不逐利又不殉名故能率性皈根合于自然之¶
　道也¶
若枉若直相而天極面觀四方與時消息¶
　疏相助也無問枉直順自然之道觀照四方隨四時而消息¶
若是若非執而圓機獨成而意與道徘徊¶
　疏徘徊猶轉變意也圓機猶環中也執於環中之道以應是¶
　非用於獨化之心以成其意故能冥其虛通之理轉變無窮¶
　者也¶
无轉而行无成而義將失而所爲¶
<pb:CK-KZ_JY132_09p045b>¶
　疏所爲眞性也無轉汝志爲聖迹之行無成爾心學仁義之¶
　道捨已效他將喪爾眞性也¶
无赴而富無殉而成將棄而天¶
　疏莫奔赴於富貴無殉逐於成功必赴必殉則背於天然之¶
　性也¶
比干剖心子胥抉眼忠之禍也¶
　疏比干忠諫於紂紂云聞聖人之心有九竅遂剖其心而視¶
　之子胥忠諫夫差夫差殺之子胥曰吾死後抉眼縣於吳門¶
　東以觀越之滅吳也斯皆至忠而遭其禍也¶
直躬證父尾生溺死信之患也¶
<pb:CK-KZ_JY132_09p046a>¶
　疏躬父盜羊而子證之尾生以女子爲期抱梁而死此皆守¶
　信而致其患也¶
鮑子立乾申子不自理廉之害也¶
　疏鮑焦廉貞遭子貢譏之抱樹立乾而死申子晉獻公太子¶
　申生也遭麗姬之難枉被讒謗不自申理自縊而死矣¶
孔子不見母匡子不見父義之失也¶
　疏孔子滯耽聖迹歷國應聘其母臨終孔子不見姓匡名章¶
　齊人也諫諍其父其父不從被父憎嫌遂游他邑亦耽仁義¶
　學讀忘歸其父臨終而章不見此皆滯溺仁義有斯過矣¶
此上世之所傳下世之所語以爲士者正其言必其行故服其¶
<pb:CK-KZ_JY132_09p046b>¶
殃離其患也¶
　註此章言尙行則行矯貴士則士偽故蔑行賤士以全其內¶
　然後行高而士貴耳¶
　疏自比干已下匡子已上皆爲忠信廉貞而遭其禍斯皆古¶
　昔相傳下世語之也是以忠誠之士廉信之人正其言以諫¶
　君必其行以事主莫不遭罹其患服從其殃爲道之人深宜¶
　誡愼也¶
无足問於知和曰人卒未有不興名就利者彼富則人歸之歸¶
則下之下則貴之夫見下貴者所以長生安體樂意之道也今¶
子獨无意焉知不足邪意知而力不能行邪故推正不忘邪¶
<pb:CK-KZ_JY132_09p047a>¶
　疏無足謂貪婪之人不止足者也知和謂體知中和之道守¶
　分淸廉之人也假設二人以明貪廉之禍福也無足云世人¶
　卒竟未有不興起名譽而從就利祿者若財富則人歸凑之¶
　歸凑則謙下而尊貴之夫得人謙下尊貴者則說其情適其¶
　性體質安而長夀矣子獨無貪富貴之意乎爲運知足不求¶
　邪爲心意能知力不能行故推於正理志念不忘以遣貪求¶
　之心而不取邪¶
知和曰今夫此人以爲與已同時而生同鄉而處者以爲夫絶¶
俗過世之士焉是專无主正所以覽古今之時是非之分也與¶
俗化¶
<pb:CK-KZ_JY132_09p047b>¶
　疏此人謂富貴之人也俗人謂無知貪利情切與貴人同時¶
　而生共富人同鄉而住者猶將已爲超絶流俗過越世人况¶
　已之自享於富貴乎斯乃專愚之人內心無主不履正道不¶
　覺古今之時代不察是非之涯分而與塵俗紛競隨末而遷¶
　化者也豈能識禍福之歸趣者哉¶
世去至重棄至尊以爲其所爲也此其所以論長生安體樂意¶
之道不亦遠乎¶
　疏至重生也至尊道也流俗之人捐生背道其所爲每事如¶
　斯其於長生之道去之遠矣¶
惨怛之疾恬愉之安不監於體怵惕之恐欣懽之喜不監于心¶
<pb:CK-KZ_JY132_09p048a>¶
　疏慘怛悲也恬愉樂也夫悲樂喜懼者並身外之事也故不¶
　能監明於聖質照入于心靈而愚者妄爲之也¶
知爲爲而不知所以爲是以貴爲天子富有天下而不免於患¶
矣¶
　疏爲爲者有爲也所以爲者無爲也但知爲於有爲不知爲¶
　之所以出自無爲也如斯之人雖貴總萬機富贍四海而不¶
　免于怵惕等患也¶
无足曰夫富之於人無所不利窮美究勢至人之所不得逮賢¶
人之所不能及¶
　疏窮盡也夫能窮天下善美盡人間威勢者其惟富貴乎故¶
<pb:CK-KZ_JY132_09p048b>¶
　至德之人賢哲之士亦不能遠及也¶
俠人之勇力而以爲威强秉人之知謀以爲明察因人之德以¶
爲賢良非享國而嚴若君父¶
　疏夫富貴之人人多依附故勇者爲之捍智者爲之謀德者¶
　爲之助雖不臨享邦國而威嚴有同君父焉斯皆財利致其¶
　然矣¶
且夫聲色滋味權勢之於人心不待學而樂之體不待象而安¶
之¶
　疏夫耳悅於聲眼愛於色口嗛於味威權形勢以適其情者¶
　不待教學而心悦樂豈服法象而身安乎蓋性之然爾¶
<pb:CK-KZ_JY132_09p049a>¶
夫欲惡避就固不待師此人之性也天下雖非我孰能辭之¶
　疏夫欲之則就惡之則避斯乃人物之常情不待師教而後¶
　爲之哉故天下雖非無足誰獨辯辭於此事者也¶
知和曰知者之爲故動以百姓不違其度是以足而不爭無以¶
爲故不求¶
　疏夫知慧之人虛懷應物故能施爲舉動以百姓心爲心百¶
　姓順之亦不違其法度也內心至之所以不爭無用無爲故¶
　不求不覺也¶
不足故求之爭四處而不自以爲貪有餘故辭之棄天下而不¶
自以爲廉¶
<pb:CK-KZ_JY132_09p049b>¶
　疏四處猶四方也夫凡聖區分貪廉斯隔是以爭貪四方馳¶
　騁八極不自覺其貪婪棄捨萬乘辭於九五而不自覺其廉¶
　儉¶
廉貪之實非以迫外也反監之度¶
　疏監照也夫廉貪實性非過迫於外物也而反照於內心各¶
　禀度量不同也¶
勢爲天子而不以貴驕人富有天下而不以財戲人計其患慮¶
其反以爲害於性故辭而不受也非以要名譽也¶
　疏夫不以高貴爲驕矜不以錢財爲娛翫者計其災患憂慮¶
　傷害於眞性故也是以辭大寶而不受非謂要求名譽者也¶
<pb:CK-KZ_JY132_09p050a>¶
堯舜爲帝而雍非仁天下也不以美害生也善卷許由得帝而¶
不受非虛辭讓也不以事害已此皆就其利辭其害而天下稱¶
賢焉則可以有之彼非以興名譽也¶
　疏雍和也夫唐虞之化宇內和平者非有情於仁惠不以美¶
　麗害生也善卷許由被禪而不受非是矯情於辭讓不以世¶
　事害已也斯皆就其長生之利辭其篡弑之害故天下稱其¶
　賢能則可謂有此避害之心實無彼興名之意¶
无足曰必持其名苦體絶甘約養以持生則亦久病長阨而不¶
死者也¶
　疏必固將欲修進名譽苦其形體絶其甘美窮約攝養矜持¶
<pb:CK-KZ_JY132_09p050b>¶
　其生者亦何異乎久病固疾長阨不死雖生之日猶死之年¶
　此無足之辭以難知和也¶
知和曰平爲福有餘爲害者物莫不然而財其甚者也¶
　疏夫平等被其福善有餘招其禍害者天理自然也物皆如¶
　是而財最甚也¶
今富人耳營鍾鼓管籥之聲口嗛於芻豢醪醴之味以感其意¶
遺忘其業可謂亂矣¶
　疏嗛稱適也管籥簫笛之流也夫富室之人恣情淫勃口爽¶
　醪醴耳聒宫商取捨滑心觸類感動性之昏爽事業忘焉無¶
　所覺知豈非亂也¶
<pb:CK-KZ_JY132_09p051a>¶
侅溺於馮氣若負重行而上也可謂苦矣¶
　疏馮氣猶憤懣也夫貪欲旣多勞役困弊心中侅塞沈溺憤¶
　懣猶如負重上阪而行此之委頓豈非苦困也哉¶
貪財而取慰貪權而取竭靜居則溺體澤則馮可謂疾矣¶
　疏貪取財寶以慰其心誘謟威權以竭情慮安靜閑居則其¶
　體沈溺體氣悅澤則憤懣斯生動靜困苦豈非疾也¶
爲欲富就利故滿若堵耳而不知避且馮而不舍可謂辱矣¶
　疏堵牆也夫欲富就利情同壑壁譬彼堵牆版築滿盈心中¶
　憤懣貪婪不舍不知避害豈非耻辱邪¶
財積而無用服膺而不舍滿心戚醮求益而不止可謂憂矣¶
<pb:CK-KZ_JY132_09p051b>¶
　疏戚醮煩惱也夫積而不散馮而不舍貪求無足煩惱盈懷¶
　確而論之豈非憂患¶
內則疑刦請之賊外則畏寇盜之害內周樓疏外不敢獨行可¶
謂畏矣¶
　疏疑恐也請求也匹夫無罪懷璧其罪故在家則恐求財盜¶
　賊之災外行則畏寇盜濫竊之害是以舍院周回起疏窗樓¶
　敞出內外來往怖懼不敢獨行如此艱辛豈非畏哉¶
此六者天下之至害也皆遺忘而不知察及其患至求盡性竭¶
財單以反一日之無故而不可得也¶
　疏六者謂亂苦疾辱憂畏也殫盡也天下至害遺忘不察及¶
<pb:CK-KZ_JY132_09p052a>¶
　其巨盜忽至性命惙然平生貪求一朝頓盡所有財寶當時¶
　並罄欲反一日貧素其可得之乎¶
故觀之名則不見求之利則不得繚意體而爭此不亦惑乎¶
　註此章言知足者常足¶
　疏繚纏繞也巨盜旣至身非已有當爾之際豈見有名利邪¶
　而流俗之夫倒置之甚情纏繞於名利心决絶於爭求以此¶
　而言豈非大惑之甚也¶
¶
¶
¶
<pb:CK-KZ_JY132_09p052b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_09p053a>¶
*** 　　說劍第三十¶
昔趙文王喜劍劍士夾門而客三千餘人日夜相擊於前死傷¶
者歲百餘人好之不厭如是三年國衰諸侯謀之¶
　疏趙惠王名何趙武靈王之子也好擊劍之士養客三千好¶
　無厭足其國衰弊故諸侯知其無道共相謀議欲將伐之也¶
太子悝患之募左右曰孰能說王之意止劍士者賜之千金左¶
右曰莊子當能¶
　疏悝趙太子名也厭患其父喜好干戈故欲千金以募說士¶
　莊子大賢當能止劍也¶
太子乃使人以千金奉莊子莊子弗受與使者俱往見太子曰¶
<pb:CK-KZ_JY132_09p053b>¶
太子何以教周賜周千金太子曰聞夫子明聖謹奉千金以幣¶
從者夫子弗受悝尙何敢言¶
　疏欲教我何事乃賜千金旣見金多故問太子曰聞莊子賢¶
　哲聖明故所以贈千金以充從車之幣帛也¶
莊子曰聞太子所欲用周者欲絶王之喜好也使臣上說大王¶
而逆王意下不當太子則身刑而死周尙安所事金乎使臣上¶
說大王下當太子趙國何求而不得也太子曰然吾王所見惟¶
劍士也莊子曰諾周善爲劍太子曰然吾王所見劍士皆蓬頭¶
突鬢垂冠曼胡之纓短後之衣瞋目而語難王乃悅之今夫子¶
必儒服而見王事必大逆¶
<pb:CK-KZ_JY132_09p054a>¶
　疏髮亂如蓬鬢毛突出鐵爲冠垂下露面曼胡之纓謂屯項¶
　項抺額也短後之衣便於武事瞋目怒眼勇者之容憤然寘¶
　胷故語聲難瀝斯劍士之形服也¶
莊子曰請治劍服治劍服三日乃見太子太子乃與見王王脫¶
白刃待之莊子入殿門不趨見王不拜¶
　疏夫自得者內無懼心故不趨走也¶
王曰子欲何以教寡人使太子先¶
　疏汝欲用何術以教諫於我而使太子先言於我乎¶
曰臣聞大王喜劍故以劍見王王曰子之劍何能禁制曰臣之¶
劍十步一人千里不留行王大悅之曰天下无敵矣¶
<pb:CK-KZ_JY132_09p054b>¶
　疏其劍十步殺一人一去千里行不留住銳快如是寧有敵¶
　乎¶
莊子曰夫爲劍者示之以虛開之以利後之以發先之以至願¶
得試之¶
　疏夫爲劍者道也是以忘已虛心開通利物感而後應機照¶
　物先莊子之用劍也¶
王曰夫子休就舍待命令設戲請夫子¶
　疏辭旨清遠感動王心故令休息屈就館舍待設劍戲然後¶
　邀延也¶
王乃校劍士七日死傷者六十餘人得五六人使奉劍於殿下¶
<pb:CK-KZ_JY132_09p055a>¶
乃召莊子王曰今日試使士敦劍¶
　疏敦斷也試陳劍士使考校使斷以定勝劣¶
莊子曰望之久矣¶
　疏企望日久請早試之¶
王曰夫子所御杖長短何如曰臣之所奉皆可¶
　疏御用也謂莊實可擊劍故問之¶
然臣有三劍惟王所用請先言而後試王曰願聞三劍曰有天¶
子劍有諸侯劍有庶人劍王曰天子之劍何如曰天子之劍以¶
燕谿石城爲鋒齊岱爲鍔¶
　疏鋒劍端也鍔刃也燕谿在燕國石城塞外山此地居北以¶
<pb:CK-KZ_JY132_09p055b>¶
　爲劍鋒齊國岱岳在東爲劍刃也¶
晉魏爲脊周宋爲鐔¶
　疏鐔環也晉魏二國近乎趙地故以爲脊也周宋二國近南¶
　故以爲環也¶
韓魏爲鋏¶
　疏鋏把也韓魏二國在趙之西故以爲把也¶
包以四夷裏以四時¶
　疏懷四夷以道德順四時以生化¶
繞以渤海帶以常山¶
　疏渤海滄州也常山北岳也造化之中以山海鎭其地也¶
<pb:CK-KZ_JY132_09p056a>¶
制以五行論以刑德¶
　疏五行金木水火土刑刑罰也德德化也以此五行匡制區宇¶
　論其刑德以御羣生¶
開以陰陽持以春夏行以秋冬¶
　疏夫陰陽開闢春夏維持秋冬肅殺自然之道也¶
此劍直之无前舉之无上按之无下運之无旁上決浮雲下絶¶
地紀此劍一用匡諸侯天下服矣¶
　疏夫以道爲劍則無所不包故上下旁通莫能礙者浮雲地¶
　紀豈足言哉旣以造化爲功故無不服也¶
此天子之劍也文王芒然自失¶
<pb:CK-KZ_JY132_09p056b>¶
　疏夫才小聞大不相承領故芒然若涉海失其所謂類魏惠¶
　王之聞韶樂也¶
曰諸侯之劍何如曰諸侯之劍以知勇士爲鋒以清廉士爲鍔¶
以賢良士爲脊以忠聖士爲鐔以豪桀士爲鋏此劍直之亦无¶
前舉之亦无上案之亦无下運之亦无旁上法圓天以順三光¶
下法方地以順四時中和民意以安四鄉¶
　疏四鄉猶四方也夫能法象天地而知萬物之情此諸侯所¶
　以爲異也但能依用此劍而御于邦國亦宇內無敵¶
此劍一用如雷霆之震也四封之內无不賓服而聽從君命者¶
矣此諸侯之劍也¶
<pb:CK-KZ_JY132_09p057a>¶
　疏易以震卦爲諸侯故雷霆爲諸侯之斂也¶
王曰庶人之劍何如曰庶人之劍蓬頭突鬢垂冠曼胡之纓短¶
後之衣瞋目而語難相擊於前上斬頸領下决肝肺此庶人之¶
劍无異於鬬雞一旦命已絶矣无所用於國事今大王有天子¶
之位而好庶人之劍臣竊爲大王薄之¶
　疏莊子雄辯冠絶古今故能說化趙王去其所好而結會旨¶
　歸在於此矣¶
王乃牽而上殿宰人上食王三環之¶
　疏環繞也王覺已非深懷慚惡命莊子上殿以展愧情繞食¶
　三周不能安坐氣急心懣豈復能餐乎¶
<pb:CK-KZ_JY132_09p057b>¶
莊子曰大王安坐定氣劍事已畢奏矣於是文王不出宫三月¶
劍士皆服斃其處也¶
　疏不復受賞故恨而致死也¶
¶
¶
¶
¶
¶
¶
¶
<pb:CK-KZ_JY132_09p058a>¶
*** 　　漁父第三十一¶
孔子遊乎緇帷之林休坐乎杏壇之上弟子讀書孔子弦歌鼓¶
琴奏曲未半¶
　疏緇黑也尼父游行天下讀講詩書時於江濱休息林籟其¶
　林鬱茂蔽日陰沈布葉垂條又如帷幕故謂之緇帷之林也¶
　壇澤中之高處也其處多杏謂之杏壇也琴者和也可以和¶
　心養性故奏之¶
有漁父者下船而來鬢眉交白被髮揄袂行原以上距陸而止¶
左手據膝右手持頤以聽曲終¶
　疏漁父越相范蠡也輔佐越王勾踐平吳事訖乃乘扁舟遊¶
<pb:CK-KZ_JY132_09p058b>¶
　三江五湖變易姓名號曰漁父卽於原所逢者也旣而汎海¶
　至齊號曰鴟夷子至魯號曰白珪先生至陶號曰朱公晦迹¶
　韜光隨時變化仍遺大夫種書云揄揮也袂袖也原高平也¶
　距至也鬢眉交白夀者之容散髮無冠野人之貌於是遙望¶
　平原以手揮袂至子高陸維舟而止拓頤抱膝以聽琴歌也¶
而招子貢子路二人俱對客指孔子曰彼何爲者也¶
　疏詢問仲尼是何爵命之人¶
子路對曰魯之君子也¶
　疏答云是魯國賢人君子也¶
客問其族子路對曰族孔氏¶
<pb:CK-KZ_JY132_09p059a>¶
　疏問其族答云姓孔¶
客曰孔氏者何治也¶
　疏又問孔氏以何法術修理其身¶
子路未應子貢對曰孔氏者性服忠信身行仁義飾禮樂選人¶
倫上以忠於世主下以化於齊民將以利天下此孔氏之所治¶
也¶
　疏率性謙和服行聖迹修飾禮樂簡選人倫忠誠事君化物¶
　齊等將欲利群品此孔氏之心乎¶
又問曰有土之君與子貢曰非也侯王之佐與子貢曰非也¶
　疏爲是有茅土五等之君爲是王侯輔佐卿相乎皆答云非¶
<pb:CK-KZ_JY132_09p059b>¶
　也¶
客乃笑而還行言曰仁則仁矣恐不免其身苦心勞形以危其¶
眞嗚呼遠哉其分於道也¶
　疏夫勞苦心形危忘眞性偏行仁愛者去本迢遰而分離於¶
　玄道也是以嗤笑徘徊嗚呼歎之也¶
子貢還報孔子孔子推琴而起曰其聖人與乃下求之至於澤¶
畔方將杖拏而引其船顧見孔子還鄉而立孔子反走再拜而¶
進¶
　疏拏撓也反走前進是虔敬之容也¶
客曰子將何求孔子曰曩者先生有緒言而去丘不肖未知所¶
<pb:CK-KZ_JY132_09p060a>¶
謂竊待於下風幸聞咳唾之音以卒相丘也¶
　疏曩向也緒言餘論也卒終也相助也向者先生有清言餘¶
　論丘不敏未識所由之故竊聽下風庶承謦欬卒用此言助¶
　丘不逮¶
客曰嘻甚矣子之好學也孔子再拜而起曰丘少而脩學以至¶
於今六十九歲矣無所得聞至教敢不虛心¶
　疏嘻笑聲也丘少年已來脩學仁義逮乎耆艾未聞至道所¶
　以恭謹虔恪虛心矣¶
客曰同類相從同聲相應固天之理也吾諸釋吾之所有而經¶
子之所以¶
<pb:CK-KZ_JY132_09p060b>¶
　疏夫虎嘯風馳龍興雲布自然之理也固其然乎是以漁父¶
　大賢宣尼至聖賢聖相感斯同聲相應也故釋吾之所有方¶
　外之道經營子之所以方內之業¶
子之所以者人事也天子諸侯大夫庶人此四者自正治之美¶
也四者離位而亂莫大焉官治其職人憂其事乃無所陵¶
　疏陵亦亂也夫人倫之事抑乃多端切要而言無過此四者¶
　若四者守位乃教治盛美若上下相冒則亂莫大焉是以百¶
　官各司其職庶人自憂其務不相陵亂斯不易之道者也¶
故田荒室露衣食不足徵賦不屬妻妾不和長少無序庶人之¶
憂也¶
<pb:CK-KZ_JY132_09p061a>¶
　疏田畝荒蕪屋室漏露追徵賦稅不相係屬妻妾旣失尊卑¶
　長幼曾無次序庶人之憂患也¶
能不勝任官事不治行不清白羣下荒怠功美不有爵祿不持¶
大夫之憂也¶
　疏職任不勝物務不理百姓荒亂四民不勤大夫之憂也¶
廷無忠臣國家昏亂工技不巧貢職不美春秋後倫不順天子¶
諸侯之憂也¶
　疏陪臣不忠苞茅不貢春秋盟會落朋倫之後五等之憂也¶
陰陽不和寒暑不時以傷庶物諸侯暴亂擅相攘伐以殘民人¶
禮樂不節財用窮匱人倫不飭百姓淫亂天子有司之憂也¶
<pb:CK-KZ_JY132_09p061b>¶
　疏攘除也陰陽不調日時愆度兵戈荐起萬物夭傷三公九¶
　卿之憂也¶
今子旣上無君侯有司之勢而下無大臣職事之官而擅飾禮¶
樂選人倫以化齊民不泰多事乎¶
　疏上非天子諸侯下非宰輔卿相而擅修飾禮樂選擇人倫¶
　教化蒼生正齊群物乃是多事之人¶
且人有八疵事有四患不可不察也非其事而事之謂之總¶
　疏謂之(原本闕)¶
莫之顧而進之謂之佞¶
　疏彊進忠言人不采顧謂之佞也¶
<pb:CK-KZ_JY132_09p062a>¶
希意導言謂之謟¶
　疏希望前人意氣而導達其言斯謟也¶
不擇是非而言謂之諛¶
　疏苟且順物不簡是非謂之諛也¶
好言人之惡謂之讒¶
　疏聞人之過好揚敗之¶
析交離親謂之賊¶
　疏人有親情交故輒欲離而析之斯賊害也¶
稱譽詐僞以敗惡人謂之慝¶
　疏與已親者雖惡而舉與已疏者雖善而毁以斯詐偽好敗¶
<pb:CK-KZ_JY132_09p062b>¶
　傷人可謂姦慝之人也¶
不擇善否兩容顔適偷拔其所欲謂之險¶
　疏否惡也善惡二邊兩皆容納和顔悅色偷拔其意之所欲¶
　隨而佞之斯險詖之人也¶
此八疵者外以亂人內以傷身君子不友明君不臣¶
　疏外則惑亂於百姓內則傷敗於一身是以君子不與爲友¶
　朋明君不將爲臣佐也¶
所謂四患者好經大事變更易常以挂功名謂之叨¶
　疏伺候安危經營大事變改之際建立功名謂叨濫之人也¶
專知擅事侵人自用謂之貪¶
<pb:CK-KZ_JY132_09p063a>¶
　疏事已獨擅自用陵人謂之貪也¶
見過不更聞諫愈甚謂之狠¶
　疏有過不改聞諫彌增狠戾之人¶
人同於已則可不同於已雖善不善謂之矜¶
　疏物同乎已雖惡而善物異乎已雖善而惡謂之矜夸之人¶
此四患也能去八疵無行四患而始可教已孔子愀然而歎再¶
拜而起曰丘再逐於魯削迹於衞伐樹於宋圍於陳蔡丘不知¶
所失而離此四謗者何也¶
　疏愀然慙竦貌也罹遭也丘無罪失而遭罹四謗未悟前旨¶
　故發此疑¶
<pb:CK-KZ_JY132_09p063b>¶
客悽然變容曰甚矣子之難悟也人有畏影惡迹而去之走者¶
舉足愈數而迹愈多走愈疾而影不離身自以爲尙遲疾走不¶
休絶力而死不知處陰以休影處靜以息迹愚亦甚矣子審仁¶
義之間察同異之際觀動靜之變適受與之度理好惡之情和¶
喜怒之節而幾於不免矣¶
　疏留停仁義之間以招門徒伺察同異之際以候機宜觀動¶
　靜之變晞其僥倖適受與之度望著功名理好惡之情而是¶
　非堅執和喜怒之節用爲達道以已誨人矜矯天性近於不¶
　免也¶
謹修而身愼守其眞還以物與人則無所累矣¶
<pb:CK-KZ_JY132_09p064a>¶
　疏謹愼形體修守眞性所有功名還歸人物則物我俱全故¶
　無患累也¶
今不修之身而求之人不亦外乎¶
　註不能修其身而求之他人者豈非疏外乎¶
孔子愀然¶
　疏自竦也¶
曰請問何謂眞客曰眞者精誠之至也不精不誠不能動人¶
　疏夫眞者不偽精者不雜誠者不矯也故矯情偽性者不能¶
　動於人也¶
故彊哭者雖悲不哀彊怒者雖嚴不威彊親者雖笑不和眞悲¶
<pb:CK-KZ_JY132_09p064b>¶
無聲而哀眞怒未發而威眞親未笑而和眞在內者神動於外¶
是所以貴眞也其用於人理也事親則慈孝事君則忠貞飲酒¶
則歡樂處喪則悲哀¶
　疏夫道無不在所在皆通故施於人倫有此四事之義以列¶
　下文¶
忠貞以功爲主飲酒以樂爲主處喪以哀爲主事親以適爲主¶
功成之美無一其迹矣¶
　疏貞者事之幹也故以功績爲主飲酒陶蕩性情故以樂爲¶
　主是以功在其美故不可一其事迹也¶
事親以適不論所以矣飲酒以樂不選其具矣處喪以哀無問¶
<pb:CK-KZ_JY132_09p065a>¶
其禮矣¶
　疏此覆釋前四義者也¶
禮者世俗之所爲也眞者所以受於天也自然不可易也¶
　疏節文之禮世俗爲之眞實之性禀乎大素自然而然故不¶
　可改易也¶
故聖人法天貴眞不拘於俗¶
　疏法效自然寶貴眞道故不拘束於俗禮也¶
愚者反此不能法天而恤於人不知貴眞祿祿而受變於俗故¶
不足¶
　疏恤憂也祿祿貴貌也愚迷之人反於聖行不能法自然而¶
<pb:CK-KZ_JY132_09p065b>¶
　造適貴道德而逍遥翻復溺人事而憂慮滯囂塵而遷貿徇¶
　物無厭故心恒不足也¶
惜哉子之早湛於人僞而晚聞大道也¶
　疏惜孔子之雄才久迷情於聖迹耽人間之浮偽不早聞於¶
　玄道¶
孔子又再拜而起曰今者丘得遇也若天幸然先生不羞而比¶
之服役而身教之敢問舍所在請因受業而卒學大道¶
　疏尼父喜歡自嗟慶幸得逢漁父欣若登天必其不耻訓誨¶
　尋當服勤驅役庶爲門人身禀教授問舍所在終學大道¶
客曰吾聞之可與往者與之至於妙道不可與往者不知其道¶
<pb:CK-KZ_JY132_09p066a>¶
愼勿與之身乃無咎¶
　疏從迷適悟爲往也妙道眞本也知分别也若逢上智之士¶
　可與言於妙本若遇下根之人不可語其玄極觀機吐照方¶
　乃無疵¶
子勉之吾去子矣吾去子矣乃刺船而去延緣葦間¶
　疏戒約孔子令其勉勵延緣上蘆葦之間重言去子殷勤訓¶
　勗也¶
顔淵還車子路授綏孔子不顧待水波定不聞拏音而後敢乘¶
　疏仲尼旣見異人告以至道故仰之彌甚喜懼交懷門人授¶
　綏猶不顧盻船遠波定不聞橈響方敢乘車¶
<pb:CK-KZ_JY132_09p066b>¶
子路旁車而問曰由得爲役久矣未嘗見夫子遇人如此其威¶
也萬乘之主千乘之君見夫子未嘗不分庭伉禮夫子猶有倨¶
傲之容今漁父杖拏逆立而夫子曲腰磬折言拜而應得無太¶
甚乎門人皆怪夫子矣漁父何以得此乎¶
　疏天子萬乘諸侯千乘伉對也分處庭中相對設禮位望相¶
　似無階降也仲尼遇天子諸侯尙懷倨傲一逢漁父盡禮曲¶
　腰并受言詞必拜而應漁父威嚴遂至於此孔丘重方外之¶
　道子路是方內之人故致驚疑旁車而問也¶
孔子伏軾而歎曰甚矣由之難化也湛於禮義有間矣而樸鄙¶
之心至今未去¶
<pb:CK-KZ_JY132_09p067a>¶
　疏湛著禮義時間固久嗟其鄙拙故凭軾歎之也¶
進吾語汝夫遇長不敬失禮也見賢不尊不仁也彼非至人不¶
能下人下人不精不得其眞故長傷身惜哉不仁之於人也禍¶
莫大焉而由獨擅之¶
　疏召由令前示其進趨夫遇長老不敬則失於禮儀見可貴¶
　不尊則心無仁愛若非至德之人則不能使人謙下謙下或¶
　不精誠則不造於玄極不仁不愛乃禍敗之基惜哉仲由專¶
　擅於此也¶
且道者萬物之所由也庶物失之者死得之者生爲事逆之則¶
敗順之則成故道之所在聖人尊之今漁父之於道可謂有矣¶
<pb:CK-KZ_JY132_09p067b>¶
吾敢不敬乎¶
　註此篇言無江海而間者能下江海之士也夫孔子之所放¶
　任豈直漁父而已哉將周流六虛旁通無外蝡動之類咸得¶
　盡其所懷而窮理致命固所以爲至人之道也¶
　疏由從也庶眾也夫道生萬物則謂之道故知眾庶從道而¶
　生是以順而得者則生而成逆而失者則死而敗物無貴賤¶
　道在則尊漁父旣其懷道孔子何能不敬邪¶
¶
¶
¶
<pb:CK-KZ_JY132_09p068a>¶
*** 　　列御寇第三十二¶
列御寇之齊中道而反遇伯昏瞀人¶
　疏伯昏楚之賢士號曰伯昏瞀人隱者之徒也禦寇旣師壺¶
　子又事伯昏方欲適齊行於化道自驚行淺中路而還適逢¶
　瞀人問其所以¶
伯昏瞀人曰奚方而反¶
　疏方道也奚何也汝行何道欲往何方問其所由中塗反意¶
　也¶
曰吾驚焉¶
　疏自覺已非驚懼而反此略答前問意¶
<pb:CK-KZ_JY132_09p068b>¶
曰惡乎驚¶
　疏重聞禦寇於何事迹而起驚心¶
曰吾嘗食於十漿¶
　註賣漿之家¶
而五漿先饋¶
　註言其敬已¶
　疏饋遺也十漿謂有十家賣漿飲也列子因行渴於逆旅十¶
　家賣飲而五家先遺覩其容觀競起驚心未能冥混是以驚¶
　懼也¶
伯昏瞀人曰若是則汝何爲驚巳¶
<pb:CK-KZ_JY132_09p069a>¶
　疏更問驚由庶陳已失¶
曰夫內誠不解¶
　註外自矜飾¶
　疏自覺內心實智未能懸解爲物所敬是以驚而歸¶
形諜成光¶
　註舉動便辟而成光儀也¶
以外鎭人心¶
　註其內實不足以服物¶
　疏諜便僻貌也鎭服也儀容便僻動成光華用此外形鎭服¶
　人物¶
<pb:CK-KZ_JY132_09p069b>¶
使人輕乎貴老¶
　註若鎭物由乎內實則使人貴老之情篤也¶
而𩐎其所患¶
　註言以美形動物則所患亂生也¶
　疏𩐎亂也未能混俗同塵而爲物標杓使人敬貴於已而輕¶
　老人良恐禍患方亂生矣¶
夫漿人特爲食羹之貨多餘之贏其爲利也薄其爲權也輕而¶
猶若是¶
　註權輕利薄可無求於人¶
而况於萬乘之主乎¶
<pb:CK-KZ_JY132_09p070a>¶
　疏特獨也贏利也夫賣漿之人獨有羹食爲貨所盈之物蓋¶
　亦不多爲利旣薄權亦非重尙能敬已競走獻漿况在君王¶
　權高利厚奔馳尊貴不亦宜乎¶
身勞於國而知盡於事彼將任我以事而效我以功吾是以驚¶
　疏夫君人者位總萬機威跨四海故躬疲倦於邦國心盡慮¶
　於世事則思賢若渴以代已勞必將任我以物務而驗我以¶
　功績徇外喪內逐偽忘眞驚之所由具陳如是也¶
伯昏瞀人曰善哉觀乎¶
　疏汝能觀察已身審知得喪嘉其自覺故歎善哉¶
汝處已人將保汝矣¶
<pb:CK-KZ_JY132_09p070b>¶
　註苟不遺形則所在見保保者聚守之謂也¶
　疏保守也汝安處已身不能忘我猶顯形德爲物所歸門人¶
　請益聚守之矣¶
无幾何而往則戸外之屨滿矣¶
　疏無幾何謂無多時也俄頃之間伯昏往禦寇之所適見脫¶
　屨戸外跣足升堂請益者多矣¶
伯昏瞀人北面而立敦杖蹙之乎頤立其間不言而出¶
　疏敦䜿也以杖柱頤聽其言說倚立間久忘言而歸也¶
賓者以告列子列子提屨跣而走暨乎門曰先生旣來曾不¶
發藥乎¶
<pb:CK-KZ_JY132_09p071a>¶
　疏賓者謂通賓客人也御寇聞師友立不言而歸於是竦息¶
　慙惕不暇納屨跣足馳走至門而反高人旣來庶蒙鍼艾不¶
　嘗開發藥石遺棄而還誠心欽渴有此固請也¶
曰已矣吾固告汝曰人將保汝果保汝矣¶
　疏已止也我已於先固告汝汝不能韜光晦迹必爲物所歸¶
　依今果見汝門人滿室吾昔語汝諒非虛言宜止所請無勞¶
　辭費¶
非汝能使人保汝而汝不能使人無保汝也¶
　註任平而化則無感無求無感無求乃不相保¶
　疏顯迹於外故爲人保之未能忘德故不能無守也¶
<pb:CK-KZ_JY132_09p071b>¶
而焉用之感豫出異也¶
　註先物施惠惠不因彼豫出則異也¶
　疏而汝也焉何也夫物我兩忘亦何須物來感已必有機來¶
　感而後應不勞預出異端先物施惠¶
必且有感搖而本性又無謂也¶
　註必將有感則與本性動也¶
　疏搖動也必固有感迫而後起率其本性搖而應之滅迹匿¶
　端有何稱謂也¶
與汝遊者又莫汝告也彼所小言盡人毒也¶
　註細巧入人爲小言¶
<pb:CK-KZ_JY132_09p072a>¶
　疏共汝同游行解相類唯事浮辯細巧之言佞媚於人盡爲¶
　鳩毒詎能用道以告汝也¶
莫覺莫悟何相孰也¶
　疏孰誰也彼此迷塗無能覺悟何誰獨曉以相告乎¶
巧者勞而知者憂無能者無所求飽食而遨遊汎若不繫之舟¶
虛而遨遊者也¶
　註夫無其能者唯聖人耳過此以下至於昆蟲未有自忘其¶
　能而任眾人者也¶
　疏夫物未嘗爲無用憂勞而必以智巧困弊唯聖人汎然無¶
　係泊爾忘心譬彼虛舟任運逍遙¶
<pb:CK-KZ_JY132_09p072b>¶
鄭人緩也呻吟裘氏之地¶
　註呻吟吟詠之謂¶
祇三年而緩爲儒¶
　註祇適也¶
　疏呻吟詠讀也裘氏地名也祗適也鄭人名緩於裘地學問¶
　適經三年而成儒道¶
河潤九里澤及三族使其弟墨¶
　註三族謂父母妻族也能使弟成於墨教也¶
儒墨相與辯其父助翟¶
　註翟緩弟名¶
<pb:CK-KZ_JY132_09p073a>¶
　疏翟緩弟名也儒則憲章文武祖述堯舜甚固吝好多言墨¶
　乃遵於禹道勤儉好施儒墨塗別志尙不同各執是非互相¶
　爭辯父黨小兒遂助於翟矣¶
十年而緩自殺其父夢之曰使而子爲墨者子也闔胡嘗視其¶
良旣爲秋栢之實矣¶
　註緩怨其父之助弟故感激自殺死而見夢謂已旣能自化¶
　爲儒又化弟令墨弟由已化而不能順已已以良師而便怨¶
　精誠之至故爲秋栢之實¶
　疏闔何也秋栢勁木也父旣助翟而緩恨之經由十年感激¶
　自殺仍見夢於父以申怨言云使汝子爲墨者我之功力也¶
<pb:CK-KZ_JY132_09p073b>¶
　何不看視我爲賢良之師而更朋助弟我怨恨之甚化爲異¶
　物秋栢子實生於墓上亦有作垠字者垠冢也云汝何不看¶
　我冡上已化爲秋栢之木而生實也¶
夫造物者之報人也不報其人而報其人之天¶
　註自此已下莊子辭也夫積習之功爲報報其性不報其爲¶
　也然則學習之功成性而已豈爲之哉¶
　疏造物者自然之洪鑪也而造物者無物也能造化萬物故¶
　謂之造物也夫物之智能禀乎造化非由從師而學成也故¶
　假於學習輔道自然報其天性不報人功也是知翟有墨性¶
　不從緩得緩言我教不亦繆乎¶
<pb:CK-KZ_JY132_09p074a>¶
彼故使彼¶
　註彼有彼性故使習彼¶
　疏彼翟先者有墨性故成墨若率性素無學終不成也豈唯¶
　墨翟庶物皆然¶
夫人以已爲有以異於人以賤其親¶
　註言緩自美其儒謂已能有積學之功不知其性之自然也¶
　夫有功以賤物者不避其親也無其身以平往者貴賤不失¶
　其倫也¶
　疏言緩自恃於已有學植之功異於常人故輕賤其親而汝¶
　於父也人之迷滯而至於斯乎¶
<pb:CK-KZ_JY132_09p074b>¶
齊人之井飲者相捽也故曰今之世皆緩也¶
　註夫穿井所以通泉吟詠所以通性無泉則無所穿無性則¶
　無所詠而世皆忘其泉性之自然徒識穿詠之末功因欲矜¶
　而有之不亦妄乎¶
　疏夫土下有泉人各有性天也穿之成井學以成術者人也¶
　嗟乎世人迷妄之甚徒知穿學之末事不悟泉性之自然而¶
　矜之以爲已功者故世皆緩之流也齊人穿鑿得井行李汲¶
　而飲之井主護水捽頭而休莊生聞之故引爲諭¶
自是有德者以不知也而况有道者乎¶
　註觀緩之謬以爲學父故能任其自爾而知故無爲其間也¶
<pb:CK-KZ_JY132_09p075a>¶
　疏觀緩之迷以爲已誠有德之人從是之後忘知任物不復¶
　自矜况體道之人豈視其功邪¶
古者謂之遁天之刑¶
　註仍自然之能以爲已功者逃天者也故刑戮及之¶
　疏不知物性自爾矜爲已功者逃遁天然之理也旣乖造化¶
　故刑戮及之¶
聖人安其所安不安其所不安¶
　註夫聖人無安無不安順百姓之心也¶
　疏安任也任羣生之性不引物從已性之無者不强安之故¶
　所以爲聖人也¶
<pb:CK-KZ_JY132_09p075b>¶
眾人安其所不安不安其所安¶
　註所安相與異故所以爲眾人也¶
　疏學已所不能安其所不安也不安其素分不安其所安也¶
莊子曰知道易勿言難¶
　疏玄道窈冥言像斯絶運知則易忘言實難¶
知而不言所以之天也知而言之所以之人也¶
　疏妙悟玄道無法可言故詣於自然之境雖知至極而猶存¶
　言辯斯未離於人倫矣¶
古之人天而不人¶
　註知而落天地未嘗開言以引物應其至分而已¶
<pb:CK-KZ_JY132_09p076a>¶
　疏復古眞人知道之士天然淳素無復人情¶
朱泙漫學屠龍於支離益單千金之家三年技成而無所用其¶
巧¶
　註事在於適無貴於遠功¶
　疏姓朱名泙漫姓支離名益殫盡也罄千金之産學殺龍之¶
　術伏膺三歲其道方成伎雖巧妙卒爲無用屠龍之事於世¶
　稍稀欲明處涉人間貴在適中苟不當機雖大無益也¶
聖人以必不必故無兵¶
　註理雖必然猶不必之斯至順矣兵其安有¶
　疏達道之士隨逐物情理雖必然猶不固執故無交爭也¶
<pb:CK-KZ_JY132_09p076b>¶
眾人以不必必之故多兵¶
　註理雖未必抑而必之各必其所見則乖逆生也¶
　疏庸庶之類妄爲封執理不必爾而固必之旣忤物情則多¶
　乖矣¶
順於兵故行有求¶
　註物各順性則足足則無求¶
　疏心有貪求故任於執固之情也¶
兵恃之則亡¶
　註不得已而用之以恬淡爲上者未之亡也¶
　疏不能大順羣命而好乖逆物情者則幾亡吾寶矣¶
<pb:CK-KZ_JY132_09p077a>¶
小夫之知不離苞苴竿牘¶
　註苞苴以遺竿牘以問遺問之具小知所殉¶
　疏小夫猶匹夫也苞苴香草也竿牘竹簡也夫搴芳草以相¶
　贈折簡牘以相問者斯蓋俗中細務固非丈夫之所忍爲¶
敝精神乎蹇淺¶
　註昏于小務所得者淺¶
　疏好爲遺問徇於小務可謂勞精神於跛蹇淺薄之事不能¶
　遊虛涉遠矣¶
而欲兼濟導物太一形虛若是者迷惑于宇宙形累不知太初¶
　註小夫之知而欲兼濟導物經虛涉遠志大神敝形爲之累¶
<pb:CK-KZ_JY132_09p077b>¶
　迷惑而失致也¶
　疏以蹇淺之知而欲兼濟羣物導達羣生望得虛空其形合¶
　太一之玄道者終不可也此人迷於古今形累於六合何能¶
　照知太初之妙理邪¶
彼至人者歸精神乎無始而甘瞑乎無何有之鄉¶
　疏無始妙本也無何有之鄉道境也至德之人動而常寂雖¶
　復兼濟道物而神凝無始故能和光混俗而恒寢道鄉也¶
水流乎無形發泄乎大清¶
　註泊然無爲而任其天行也¶
　疏無以順物如水流行隨時適變不守形迹迹不離本故雖¶
<pb:CK-KZ_JY132_09p078a>¶
　應動恒發泄於太清之極也¶
悲哉乎汝爲知在毫毛¶
　註爲知所得者細¶
而不知大寧¶
　註任性大寧而至¶
　疏苞苴竿牘何異毫毛如斯運智深可悲歎精神淺薄詎知¶
　乎至寂之道邪¶
宋人有曹商者爲宋王使秦其往也得車數乘王悅之益車百¶
乘¶
　疏姓曹名商宋人也爲宋偃王使秦應對得所秦王愛之遂¶
<pb:CK-KZ_JY132_09p078b>¶
　賜車百乘乘駟馬也¶
反於宋見莊子曰夫處窮閭阨巷困窘織屨槁項黃馘者商之¶
所短也一悟萬乘之主而從車百乘者商之所長也¶
　疏窘急也言貧窮困急織屨以自供頸項枯槁而顦顇頭面¶
　黃瘦而馘厲當爾之際是商之所短也一使强秦遂使秦王¶
　驚悟遺車百乘者是商之智數長也以此自多矜夸莊子也¶
莊子曰秦王有病召醫破癰潰痤者得車一乘舐痔者得車五¶
乘所治愈下得車愈多子豈治其痔邪何得車之多也子行矣¶
　註夫事下然後功高功高然後祿重故高遠恬淡者遺榮也¶
　疏癰痒熱毒腫也痔下漏病也莊生風神俊悟志尙清遠旣¶
<pb:CK-KZ_JY132_09p079a>¶
　而縱此奇辯以挫曹商故郭注云夫事下然後功高功高然¶
　後祿重高遠恬淡者遺榮也¶
魯哀公問乎顔闔曰吾以仲尼爲貞幹國其有瘳乎¶
　疏言仲尼有忠貞幹濟之德欲命爲卿相魯邦亂病庶瘳差¶
　矣¶
曰殆哉圾乎仲尼¶
　註圾危也夫至人以民靜爲安今一爲貞幹則遺高迹於萬¶
　世令飾競於仁義而畫其毛彩百姓旣危至人亦無以爲安¶
　也¶
　疏殆近也圾危也以貞幹迹率物物旣失性仲尼何以安也¶
<pb:CK-KZ_JY132_09p079b>¶
方且飾羽而畫¶
　註凡言方且皆謂後世將然飾畫非任眞也¶
　疏方將貞幹輔相魯廷萬代奔逐修飾羽儀喪其眞性也¶
從事華辭以支爲旨¶
　註將令後世之從事者無實而意趣橫出也¶
　疏聖迹旣彰令從政任事情偽辭華析派分流爲意旨也¶
忍性以視民而不知不信¶
　註後世人君將慕仲尼之遐軌而遂忍性自矯僞以臨民上¶
　下相習遂不自知也¶
　疏後代人君慕仲尼遐軌安忍情性用之臨人上下相習矯¶
<pb:CK-KZ_JY132_09p080a>¶
　僞黔黎而不知已無信實也以華僞之迹教示蒼生禀承心¶
　靈宰割眞性用此居人之上何足稱哉¶
受乎心宰乎神夫何足以上民¶
　註今以上民則後世百姓非直外形從之而已乃以心神受¶
　而用之不能復自得於心中也¶
　疏彼代百姓非直外形從之乃以心神受用之不能復自得¶
　之性以此居民上何足可安哉¶
彼宜汝與¶
　註彼百姓也汝哀公也彼與汝各自有所宜相效則失眞此¶
　卽今之見驗¶
<pb:CK-KZ_JY132_09p080b>¶
　疏彼百姓也汝哀公也百姓與汝各有所宜若將汝所宜與¶
　百姓不可也¶
予頤與¶
　註效彼非所以養已也¶
　疏予我也頤養也我與百姓怡養不同譬如魚鳥升沈各異¶
　若以汝所養衞物物我俱失也¶
誤而可矣¶
　註正不可也¶
　疏以貞幹之迹錯誤行之正不可也¶
今使民離實學僞非所以視民也爲後世慮不若休之¶
<pb:CK-KZ_JY132_09p081a>¶
　註問不謂當時也¶
　疏離實性學僞法不可教示黎民慮後世荒亂不如休止也¶
難治也¶
　註治之則僞故聖人不治也¶
　疏捨已效物聖人不治也¶
施於人而不忘非天布也¶
　註布而識之非芻狗萬物也¶
　疏二儀布生萬物豈貴恩也¶
商賈不齒¶
　註况士君子乎¶
<pb:CK-KZ_JY132_09p081b>¶
　疏夫能施求報商客尙不齒理况君子士人乎¶
雖以事齒之神者不齒¶
　註要能施惠故於事不得不齒以其不忘故心神忽之此百¶
　姓之大情也¶
　疏施而不忘未合天道能施恩惠於物事不得不齒爲責求¶
　報心神輕忽不錄百姓之情也事之者性情也¶
爲外刑者金與木也¶
　註金謂刀鋸斧鉞木謂棰楚桎梏¶
爲內刑者動與過也¶
　註靜而當則外內無刑¶
<pb:CK-KZ_JY132_09p082a>¶
宵人之離外刑者金木訊之¶
　疏宵闇夜也離羅也訊問也闇惑之人罹於憲網身遭枷杻¶
　斧鉞之刑也¶
離內刑者陰陽食之¶
　註動而過分則性氣傷於內金木訊於外也¶
　疏若不止分則內結寒暑陰陽殘食之也¶
夫免乎外內之刑者唯眞人能之¶
　註自非眞人未有能止其分者故必外內受刑但不問大小¶
　耳¶
　疏心若死灰內不滑靈府形同槁木外不挂桎梏唯眞人哉¶
<pb:CK-KZ_JY132_09p082b>¶
孔子曰凡人心險於山川難於知天天猶有春秋冬夏旦暮之¶
期人者厚貌深情¶
　疏人心難知甚於山川過於蒼昊厚深之狀列在下文¶
故有貌願而益有畏若不肖¶
　疏願慤眞也不肖不似也人有形如慤眞而心益虛浮也有¶
　心實長者形如不肖也¶
有順懷而遠¶
　疏懷急也形順躁急而心達理也¶
有堅而縵有緩而釬¶
　註言人情貌之反有如此者¶
<pb:CK-KZ_JY132_09p083a>¶
　疏縵緩也釬急也自有形如堅固而實散縵亦有外形寬緩¶
　心內躁急也¶
故其就義若渴者其去義若熱¶
　註但爲難知耳未爲殊無迹¶
　疏人有就仁義如渴思水捨仁義若熱逃火雖復難知未爲¶
　無迹徵驗具列下文也¶
故君子遠使之而觀其忠近使之而觀其敬¶
　疏遠使忠佞斯彰咫步敬慢立明者也¶
煩使之而觀其能¶
　疏煩極任使察其才能¶
<pb:CK-KZ_JY132_09p083b>¶
卒然問焉而觀其知¶
　疏卒問近對觀其願智¶
急與之期而觀其信¶
　疏忽卒與期觀信契也¶
委之以財而觀其仁¶
　疏仁者不貪¶
告之以危而觀其節¶
　疏告危亡驗節操¶
醉之以酒而觀其則雜之以處而觀其色¶
　疏至人酒不能昏法則男女參居貞操不易¶
<pb:CK-KZ_JY132_09p084a>¶
九徵至不肖人得矣¶
　疏君子易觀不肖難明然視其所以觀其所由察其所安搜¶
　之有塗亦可知也¶
　疏九事徵驗小人君子厚貌深情必無所避¶
正考父一命而傴再命而僂三命而俯循墻而走孰敢不軌¶
　註言人不敢以不軌之事侮之¶
　疏考成也父大也有考成大德而履正道故號正考父則孔¶
　子十代祖宋大夫也士一命大夫二命卿三命也傴曲循墻¶
　並敬容極恭卑退若此誰敢將不軌之事而侮之也¶
如而夫者一命而呂鉅再命而於車上儛三命而名諸父孰協¶
<pb:CK-KZ_JY132_09p084b>¶
唐許¶
　註而夫謂凡夫也唐謂堯也許謂許由也言而夫與考父者¶
　誰同於唐許之事也¶
　疏而夫鄙夫也諸父伯叔也凡夫篤競軒冕一命則呂鉅夸¶
　華再命則援綏作舞三命善識自高下呼伯叔之名然考夫¶
　謙夸各異格量勝劣誰同唐堯許由無爲禪讓之風哉¶
賊莫大乎德有心¶
　註有心於爲德非眞德也夫眞德者忽然自得而不知所以¶
　德也¶
　疏役智勞慮有心爲德此賊害之甚也¶
<pb:CK-KZ_JY132_09p085a>¶
而心有眼¶
　註率心爲德猶之可耳役心於眉睫之間則僞已甚矣¶
及其有眼也而內視內視而敗矣¶
　註乃欲探射幽隱以深爲事則心與事俱敗矣¶
　疏率心爲役用心神於眼睫緣慮逐境不知休止致危敗甚¶
　矣¶
凶德有五中德爲首¶
　疏謂心耳眼舌鼻也曰此五根禍因此德謂凶德也五根禍¶
　主中德爲無心也¶
何謂中德中德也者有以自好也而吡其所不爲者也¶
<pb:CK-KZ_JY132_09p085b>¶
　註吡訾也夫自是而非彼則攻之者非一故爲凶首也若中¶
　無自好之情則恣萬物之所是所是各不自失則天下皆思¶
　奉之矣¶
　疏吡訾也用心中所好者自以爲是不同已爲者訾而非之¶
　以心中自是爲得故曰中德¶
窮有八極達有三必形有六府¶
　疏八極三必窮達猶人身有六府也列下文矣¶
美髯長大壯麗勇敢八者俱過人也因以是窮¶
　註窮於受役也然天下未曾窮於所短而恒以所長自困¶
　疏美恣媚也髯髭鬢也長高也大粗大也壯多力麗妍華勇¶
<pb:CK-KZ_JY132_09p086a>¶
　猛敢果决也藴此八事超過常人受役旣多因以窮困也¶
緣循偃佒困畏不若人三者俱通達¶
　註緣循杖物而行者也偃佒不能俯執者也困畏怯弱者也¶
　此三者旣不以事見任乃將接佐之故必達也¶
　疏循順也緣物順他不能自立也偃佒仰首不能俛執也困¶
　畏困苦怯懼也有此三事不如恒人所在通達也¶
知慧外通¶
　註通外則以無崖傷其內也¶
　疏自持智慧照物外通塵境也¶
勇動多怨¶
<pb:CK-KZ_JY132_09p086b>¶
　註怯而靜乃厚其身耳¶
　疏雄健躁擾必招讐隙¶
仁義多責¶
　註天下皆望其愛然愛之則有不周矣故多責¶
　疏仁義則不周必有多責也¶
達生之情者傀¶
　註傀然大恬解之貌也¶
達於知者肖¶
　註肖釋散也¶
　疏注云消釋散也傀恬解也達悟之崖眞性虛照傀然縣解¶
<pb:CK-KZ_JY132_09p087a>¶
　無係戀也¶
達大命者隨¶
　註泯然與化俱也¶
　疏大命大年假如彭祖夀考隨而順之亦不厭其長久以爲¶
　勞苦也¶
達小命者遭¶
　註每在節上住乃悟也¶
　疏小命小年也遭遇也如殤子促齡所遇斯適曾不介懷耳¶
人有見宋王者錫車十乘以其十乘驕穉莊子¶
　疏錫與也穉後也宋襄王時有庸𤨏之人游宋妄說宋王錫¶
<pb:CK-KZ_JY132_09p087b>¶
　車十乘用此驕炫排莊周於已後自矜物先也¶
莊子曰河上有家貧恃緯蕭而食者其子没於淵得千金之珠¶
其父謂其子曰取石來鍛之夫千金之珠必在九重之淵而驪¶
龍頷下子能得珠者必遭其睡也使驪龍而寤子尙奚微之有¶
哉¶
　疏葦蘆也蕭蒿也家貧織蘆蒿爲薄賣以供食鍛椎也驪黑¶
　龍也頷下有千金之珠也譬譏得車之人也¶
今宋國之深非直九重之淵也宋王之猛非直驪龍也子能得¶
車者必遭其睡也使宋王而寤子爲𩐎粉矣¶
　註夫取富貴必順乎民望也若挾奇說乘天衢以嬰人主之¶
<pb:CK-KZ_JY132_09p088a>¶
　心者明君之所不受也故如有所譽必有所試於斯民不違¶
　僉曰舉之以合萬夫之望者此三代所以直道而行之也¶
　疏懷忠貞以感人主者必有非常之賞而用左道使其說佞¶
　媚君王僥倖於富貴者故有驕穉之容亦何異遭驪龍睡得¶
　珠邪餘詳注意¶
或聘於莊子¶
　疏寓言不明聘人姓氏族故言或也¶
莊子應其使曰子見夫犧牛乎¶
　疏犧養也君王預前三日養牛祭宗廟曰犧也¶
衣以文繡食以芻菽及其牽而入於太廟雖欲爲孤犢其可得¶
<pb:CK-KZ_JY132_09p088b>¶
乎¶
　註樂生者畏犧而辭聘髑髏聞生而矉𥉷此死生之情異而¶
　各自當也¶
　疏芻草也菽豆也犧養豐贍臨祭日求爲孤犢不可得也况¶
　祿食之人例多夭折嘉遁之士方足全生莊子清高笑彼名¶
　利¶
莊子將死弟子欲厚葬之莊子曰吾以天地爲棺槨以日月爲¶
連璧星辰爲珠璣萬物爲齎送吾葬具豈不備邪何以加此¶
　疏莊子妙達玄道逆旅形骸故棺槨天地鑪冶兩儀珠璣星¶
　辰變化三景資送備矣門人厚葬深乖造物也¶
<pb:CK-KZ_JY132_09p089a>¶
弟子曰吾恐烏鳶之食夫子也莊子曰在上烏鳶食在下爲螻¶
蟻食奪彼與此何其偏也¶
　疏鳶鶿也門人荷師主深恩也將欲厚葬避其烏鳶豈知厚¶
　葬還遭螻蟻情好所奪偏私之也¶
以不平平其平也不平¶
　註以一家之平平萬物未若任萬物之自平也¶
　疏無情與奪委任均平此眞平也若運情慮均平萬物若欲¶
　起心已不平矣¶
以不徵徵其徵也不徵¶
　註徵應也不因萬物之自應而欲以其所見應之則必有不¶
<pb:CK-KZ_JY132_09p089b>¶
　合矣¶
　疏聖人無心有感則應此眞應也若有心應物不能應也徵¶
　應也¶
明者唯爲之使¶
　註夫執其所見受使多矣安能使物哉¶
　疏自炫其明情應於務爲物驅使何能役人也¶
神者徵之¶
　註唯任神然後能至順故無往不應也¶
　疏神者無心寂然不動能無不應也¶
夫明之不勝神也久矣¶
<pb:CK-KZ_JY132_09p090a>¶
　註明之所及不過於形骸也至順則無遠近幽深皆各自得¶
　疏明則有心應務爲物驅役神乃無心應感無方有心不及¶
　無心存應不及忘應格量可知也¶
而愚者恃其所見入於人其功外也不亦悲乎¶
　註夫至順則用發於彼而以藏於物若恃其所見執其自是¶
　雖欲入人其功外矣¶
　疏夫忘懷應物者爲而不恃功成不居愚惑之徒自執其用¶
　叨人功績歸入已身雖欲矜伐其功外矣迷忘如此深可悲¶
　哉¶
¶
<pb:CK-KZ_JY132_09p090b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_09p091a>¶
*** 　　天下第三十三¶
天下之治方術者多矣皆以其有爲不可加矣¶
　註爲以其有爲則眞爲也爲其眞爲則無僞矣又何加焉¶
　疏方道也自軒頊已下迄于堯舜治道藝術方法甚多皆隨¶
　有物之情順其所爲之性任羣品之動植曾不加之於分表¶
　是以雖教不教雖爲不爲矣¶
古之所謂道術者果惡乎在¶
　疏上古三皇所行道術隨物任化淳樸無爲此之方法定在¶
　何處假設疑問發明深理也¶
曰無乎不在¶
<pb:CK-KZ_JY132_09p091b>¶
　疏答曰無爲玄道所在有之自古及今無處不徧¶
曰神何由降明何由出¶
　註神明由事感而後降出¶
　疏神者妙物之名明者智周爲義若使虛通聖道今古有之¶
　亦何勞彼神人顯兹明智制禮作樂以導物乎¶
聖有所生王有所成¶
　疏夫虛凝玄道物感所以誕生聖帝明王功成所以降迹豈¶
　徒然哉¶
皆原於一¶
　註使物各復其根抱一而已無飾於外斯聖王所以生成也¶
<pb:CK-KZ_JY132_09p092a>¶
　疏原本也一道雖復降靈接物混迹和光應物不離眞常抱¶
　一而歸本者也¶
不離於宗謂之天人不離於精謂之神人不離於眞謂之至人¶
以天爲宗以德爲本以道爲門兆於變化謂之聖人¶
　註凡此四名一人耳所自言之異¶
　疏冥宗契本謂之自然淳粹不雜謂之神妙嶷然不假謂之¶
　至極以自然爲宗上德爲本玄道爲門觀於機兆隨物變化¶
　者謂之聖人已上四人只是一耳隨其功用故有四名也¶
以仁爲恩以義爲理以禮爲行以樂爲和薰然慈仁謂之君子¶
　註此四名之粗迹而賢人君子之所服膺也¶
<pb:CK-KZ_JY132_09p092b>¶
　疏布仁惠爲恩澤施義理以裁非運節文爲行首動樂音以¶
　和性慈照光乎九有仁風扇乎八方譬蘭蕙芳馨香氣薰於¶
　遐邇可謂賢矣¶
以法爲分以名爲表以參爲驗以稽爲决其數一二三四是也¶
　疏稽考也操執也法定其分名表其寔操驗其行考决其能¶
　一二三四卽名法等是也¶
百官以此相齒以事爲常¶
　疏自堯舜已下置立百官用此四法更相齒次君臣物務遂¶
　以爲常所謂彝倫也¶
以衣食爲主蕃息畜藏¶
<pb:CK-KZ_JY132_09p093a>¶
　疏夫事之不可廢者耕織也聖人之不可廢者衣食也故國¶
　以民爲本民以食爲天是以蕃滋生息畜積藏儲者皆養民¶
　之法¶
老弱孤寡爲意皆有以養民之理也¶
　註民理旣然故聖賢不逆¶
古之人其備乎¶
　註古之人卽此之四名也¶
　疏養老哀弱矜孤恤寡五帝已下備有之焉¶
配神明醇天地育萬物和天下¶
　疏配合也夫聖帝無心因循品物故能合神明之妙理同天¶
<pb:CK-KZ_JY132_09p093b>¶
　地之精醇育宇內之黎元和域中之羣有¶
澤及百姓明於本數係於末度¶
　註本數明故末不離¶
　疏本數仁義也末度名法也夫聖心慈育恩覃黎庶故能明¶
　仁義以崇本係法名以救末¶
六通四闢小大精粗其運無乎不在¶
　註所以爲備¶
　疏闢法也大則兩儀小則羣物精則神智粗則形像通六合¶
　以遨游法四時而變化隨機運動無所不在也¶
其明而在數度者舊法世傳之史尙多有之¶
<pb:CK-KZ_JY132_09p094a>¶
　註其在數度而可明者雖多有之已疏外也¶
　疏史者春秋尙書皆古史也數度者仁義法名等也古舊相¶
　傳顯明在世者史傳書籍尙多有之¶
其在於詩書禮樂者鄒魯之士搢紳先生多能明之¶
　註能明其迹耳豈所以迹哉¶
　疏鄒邑名也魯國號也搢笏也亦插也紳大帶也先生儒士¶
　也言仁義名法布在六經者鄒魯之地儒服之人能明之也¶
詩以道志書以道事禮以道行樂以道和易以道陰陽春秋以¶
道名分¶
　疏道達也通也夫詩道情志書道世事禮道心行樂道和適¶
<pb:CK-KZ_JY132_09p094b>¶
　易明卦兆通達陰陽春秋褒貶定其名分¶
其數散於天下而設於中國者百家之學時或稱而道之¶
　註皆道古人之陳迹耳尙復不能常稱¶
　疏六經之迹散在區中風教所覃不過華壤百家諸子依稀¶
　五德時復稱說不能大同也¶
天下大亂¶
　註用其迹而無統故也¶
　疏執守陳迹故不昇平¶
聖賢不明¶
　註能明其迹又未易也¶
<pb:CK-KZ_JY132_09p095a>¶
　疏韜光晦迹¶
道德不一¶
　註百家穿鑿¶
　疏法教多端¶
天下多得一¶
　註各信其偏見而不能都舉¶
　疏宇內學人各滯所執偏得一術豈能弘通¶
察焉以自好¶
　註夫聖人統百姓之大情而因爲之制故百姓寄情於所統¶
　而自忘其好惡故與一世而得澹漠焉亂則反之人恣其近¶
<pb:CK-KZ_JY132_09p095b>¶
　好家用典法故國異政家殊俗¶
　疏不能恬淡虛忘而每運心思察隨其情好而爲教方¶
譬如耳目鼻口皆有所明不能相通¶
　疏夫目能視色不能聽聲鼻能聞香不能辯味各有所主故¶
　不能相通也¶
猶百家眾技也皆有所長時有所用¶
　註所長不同不得常用¶
　疏夫六經五德百家諸書其於救世各有所長旣未中道故¶
　時有所廢猶如鼻口有所不通也¶
雖然不該不徧一曲之士也¶
<pb:CK-KZ_JY132_09p096a>¶
　註故未足備任也¶
　疏雖復各有所長而未能該通周徧斯乃偏僻之士滯迹之¶
　人非圓通合變者也¶
判天地之美析萬物之理¶
　註各用其一曲故析判¶
　疏一曲之人各執偏僻雖著方術不能會道故分散兩儀淳¶
　和之美離析萬物虛通之理也¶
察古人之全寡能備於天地之美稱神明之容¶
　註况一曲者乎¶
　疏觀察古昔全德之人猶能備兩儀之亭毒稱神明之容貌¶
<pb:CK-KZ_JY132_09p096b>¶
　况一曲之人乎¶
是故內聖外王之道闇而不明鬱而不發¶
　註全人難遇故也¶
　疏玄聖素王內也飛龍九五外也旣而百家競起各私所見¶
　是非殽亂彼我紛紜遂使出處之道闇塞而不明鬱閉而不¶
　泄也¶
天下之人各爲其所欲焉以自爲方悲夫百家往而不反必不¶
合矣¶
　疏心之所欲執而爲之卽此欲心而爲方術一往逐物曾不¶
　反本欲求合理其可得也旣乖物情深可悲歎¶
<pb:CK-KZ_JY132_09p097a>¶
後世之學者不幸不見天地之純古人之大體¶
　註大體各歸根抱一則天地之純也¶
　疏幸遇也天地之純無爲也古人大體樸素也言後世之人¶
　屬斯澆季不見無爲之道不遇淳樸之世¶
道術將爲天下裂¶
　註裂分離也道術流弊遂各奮其方或以主物則物離性以¶
　從其上而性命喪矣¶
　疏裂分離也儒墨名法相爲馳騖各私所見咸率已情道術¶
　紛紜更相倍譎遂使蒼生措心無所分離一性實此之由也¶
不侈於後世不靡於萬物不暉於數度¶
<pb:CK-KZ_JY132_09p097b>¶
　註勤儉則瘁故不暉也¶
　疏侈奢也靡麗也暉明也教於後世不許奢華物我窮儉未¶
　嘗綺麗旣乖物性教法不行故於先王典禮不得顯明於世¶
　也¶
以繩墨自矯¶
　註矯厲也¶
　疏矯厲也用仁義爲繩墨以勉厲其志行也¶
而備世之急¶
　註勤而儉則財有餘故急有備¶
　疏世急者謂陽九百六水火之災也勤儉節用儲積財物以¶
<pb:CK-KZ_JY132_09p098a>¶
　備世之凶災急難也¶
古之道術有在於是者墨翟禽滑釐聞其風而悅之爲之大過¶
已之大循¶
　註不復度眾所能也¶
　疏循順也古之道術禹治洪水勤儉枯槁其迹尙在故言有¶
　在於是者姓禽字滑釐墨翟弟子也墨翟滑釐性好勤儉聞¶
　禹風教深悅愛之務爲此道勤苦過甚適周已身自順未堪¶
　教被於人矣¶
作爲非樂命之曰節用生不歌死無服¶
　疏非樂節用是墨子二篇書名也生不歌故非樂死無服故¶
<pb:CK-KZ_JY132_09p098b>¶
　節用謂無衣衾棺槨等資葬之服言其窮儉惜費也¶
墨子氾愛兼利而非鬭¶
　註夫物不足則以鬭爲是今墨子令百姓皆勤儉各有餘故¶
　以鬭爲非也¶
　疏普汜兼愛利益羣生使各自足故無鬬爭以鬬爭爲非也¶
其道不怒¶
　註但自刻也¶
　疏克已勤儉故不怨怒於物也¶
又好學而博不異¶
　註旣自以爲是則欲令萬物皆同乎已也¶
<pb:CK-KZ_JY132_09p099a>¶
　疏墨子又好學博通墳典已旣勤儉欲物同之也¶
不與先王同毁古之禮樂¶
　註先王則恣其羣異然後同焉皆得而不知所以得也¶
　疏禮則節文隆殺樂則鍾鼓羽毛嫌其侈麗奢華所以毁棄¶
　不用¶
黃帝有咸池堯有大章舜有大韶禹有大夏湯有大濩文王有¶
辟雍之樂武王周公作武¶
　疏已上是五帝三王樂名也¶
古之喪禮貴賤有儀上下有等天子棺槨七重諸侯五重大夫¶
三重士再重¶
<pb:CK-KZ_JY132_09p099b>¶
　疏自天王已下至于士庶皆有儀法悉有等級斯古之禮也¶
今墨子獨生不歌死不服桐棺三寸而無椁以爲法式以此教¶
人恐不愛人以此自行固不愛已¶
　註皆以任力稱情爲愛今以勤儉爲法而爲之大過雖欲饒¶
　天下更非所以爲愛也¶
　疏師於禹迹勤儉過分上則乖於三王下則逆於萬民故生¶
　死勤窮不能養於外物形容枯槁未可愛於已身也¶
未敗墨子道¶
　註但非道德¶
　疏末無也翟性尹老之意也¶
<pb:CK-KZ_JY132_09p100a>¶
雖然歌而非歌哭而非哭樂而非樂是果類乎¶
　註雖獨成墨而不類萬物之情¶
　疏夫生歌死哭人倫之常理凶哀吉樂世物之大情今乃反¶
　此故非徒類矣¶
其生也勤其死也薄其道大觳¶
　註觳無潤也¶
　疏觳無潤也生則勤苦身心死則資葬儉薄其爲道乾觳無¶
　潤也¶
使人憂使人悲其行難爲也恐其不可以爲聖人之道¶
　註夫聖人之道悅以使民民得性之所樂則則悅悅天下無¶
<pb:CK-KZ_JY132_09p100b>¶
　難矣¶
　疏夫聖人之道得百姓之歡心今乃使物憂悲行之難久又¶
　無潤澤故不可以教世也¶
反天下之心天下不堪墨子雖獨能任奈天下何離於天下其¶
去王也遠矣¶
　註王者必合天下之懽心而與物俱往也¶
　疏夫王天下者必須虛心忘已大順羣生今乃毁皇王之法¶
　反黔首之性其於主物不亦遠乎¶
墨子稱道曰昔禹之湮洪水决江河而通四夷九州也名川三¶
百支川三千小者無數¶
<pb:CK-KZ_JY132_09p101a>¶
　疏湮塞也昔堯遭洪水命禹治水寘塞隄防通决川瀆救百¶
　六之災以播種九穀也¶
禹親自操橐耜而九雜天下之川¶
　疏橐盛土器也耜掘土具也禹捉耜掘地操橐負土躬自辛¶
　苦以導川原於是舟檝往來九州雜易又解古者字少以滌¶
　爲盪川爲原凡經九度言九雜也又本作鳩者言鳩雜川谷¶
　以導江河也¶
腓無胈脛無毛沐甚雨櫛疾風置萬國禹大聖也而形勞天下¶
也如此¶
　註墨子徒見禹之形勞耳未覩其性之適也¶
<pb:CK-KZ_JY132_09p101b>¶
　疏通導百川安置萬國聞啟之泣無暇暫看三過其門不得¶
　看子賴驟雨而洒髮假疾風而梳頭勤苦執勞形容毁悴遂¶
　使腓股無肉膝脛無毛禹之道聖尙自艱辛况我凡庸而不¶
　勤苦¶
使後世之墨者多以裘褐爲衣以跂蹻爲服日夜不休以自苦¶
爲極¶
　註謂自苦爲盡理之法¶
　疏裘褐粗衣也木曰跂草曰蹻也後世墨者翟之弟子也裘¶
　褐跂蹻儉也日夜不休力也用此自苦爲理之妙極也¶
曰不能如此非禹之道也不足謂墨¶
<pb:CK-KZ_JY132_09p102a>¶
　註非其時而守其道所以爲墨也¶
　疏墨者禹之陳迹也故不能勤苦乖於禹道者不可謂之墨¶
　也¶
相里勤之弟子五侯之徒南方之墨者苦獲已齒鄧陵子之屬¶
俱誦墨經而倍譎不同相謂别墨¶
　註必其各守所見則所在無通故於墨之中又相與别也¶
　疏姓相里名勤南方之墨師也苦獲五侯之屬並是學墨人¶
　也譎異也俱誦墨經而更相倍異相呼爲别墨¶
以堅白同異之辯相訾以觭偶不仵之辭相應以巨子爲聖人¶
　註巨子最能辨其所是以成其行¶
<pb:CK-KZ_JY132_09p102b>¶
　疏訾毁也巨大也獨唱曰觭音奇對辯曰偶仵倫次也言鄧¶
　陵之徒然蹈墨術堅執堅白各炫已能合異爲同析同爲異¶
　或獨唱而寡和或賓主而往來以有無是非之辯相毁用無¶
　倫次之辭相應勤儉甚者號爲聖人¶
皆願爲之尸¶
　註尸者主也¶
冀得爲其後世至今不决¶
　註爲欲係巨子之業也¶
　疏咸願爲師主庶傳業將來對爭勝負不能决定也¶
墨翟禽滑釐之意則是¶
<pb:CK-KZ_JY132_09p103a>¶
　註意在不侈靡而備世之急斯所以爲是¶
其行則非也¶
　註爲之太過故也¶
　疏意在救物所以是也勤儉太過所以非也¶
將使後世之墨者必自苦以腓無胈脛無毛相進而已矣¶
　疏進過也後世學徒執墨陳迹精苦自勵意在過人也¶
亂之上也¶
　註亂莫大於逆物而傷性也¶
治之下也¶
　註任眾適性爲上今墨反之故爲下¶
<pb:CK-KZ_JY132_09p103b>¶
　疏墨子之道逆物傷性故是治化之下術荒亂之上首也¶
雖然墨子眞天下之好也¶
　註爲其眞好重聖賢不逆也但不可以教也¶
將求之不得也¶
　註無輩¶
雖枯槁不舍也¶
　註所以爲眞好也¶
　疏字內好儉一人而已求其輩類竟不能得顦顇如此終不¶
　休廢率性眞好非矯爲也¶
才士也夫¶
<pb:CK-KZ_JY132_09p104a>¶
　註非有德也¶
　疏夫歎也逆物傷性誠非聖賢亦勤儉救世才能之士耳¶
不累於俗不飾於物不苟於人不忮於眾¶
　註忮逆也¶
　疏於俗無患累於物無矯飾於人無苟且於眾無逆忮立於¶
　名行以養蒼生也¶
願天下之安寧以活民命人我之養畢足而止¶
　註不敢望有餘也¶
以此白心古之道術有在於是者¶
　疏每願宇內清夷濟活黔首物我儉素止分知足以此教迹¶
<pb:CK-KZ_JY132_09p104b>¶
　清白其心古術有在相傳不替矣¶
宋鈃尹文聞其風而悅之¶
　疏姓宋名鈃姓尹名文並齊宣王時人同游稷下宋著書一¶
　篇尹著書二篇咸師於墨而爲之名也性與教合故聞風悅¶
　愛¶
作爲華山之冠以自表¶
　註華山上下均平¶
　疏華山其形如削上下均平而宋尹立志清高故爲冠以表¶
　德之異¶
接萬物以别宥爲始¶
<pb:CK-KZ_JY132_09p105a>¶
　註不欲令相犯錯¶
　疏宥區域也始本也置立名教應接人間而區别萬有用斯¶
　爲本也¶
語心之容命之曰心之行¶
　疏命名也發語吐辭每令心容萬物卽名此容受而爲心行¶
以聏合驩以調海內¶
　註强以其道聏令合調令和也¶
請欲置之以爲主¶
　註二子請得若此者立以爲物主也¶
　疏聏和也用斯名教和調四海庶令同合以得驩心置立此¶
<pb:CK-KZ_JY132_09p105b>¶
　人以爲物主也¶
見侮不辱¶
　註其於以活民爲急也¶
救民之鬥禁攻寢兵救世之戰¶
　註所謂聏調¶
　疏寢息也防禁攻伐止息干戈意在調和不許戰鬥假令欺¶
　侮不以爲辱意在救世所以然也¶
以此周行天下上說下教雖天下不取强聒而不舍者也¶
　註聏調之理然也¶
　疏用斯教迹行化九州上說君王下教百姓雖復物不取用¶
<pb:CK-KZ_JY132_09p106a>¶
　而强勸喧聒不自廢舍也¶
故曰上下見厭而强見也¶
　註所謂不辱¶
　疏雖復物皆厭賤猶自强見勸他所謂被人輕侮而不耻辱¶
　也¶
雖然其爲人太多其自爲太少¶
　註不因其自化而强以慰之則其功太重也¶
　疏夫達道聖賢感而後應先存諸已後存諸人今乃勤强勸¶
　人被厭不已當身枯槁豈非自爲太少乎¶
曰請欲固置五升之飯足矣¶
<pb:CK-KZ_JY132_09p106b>¶
　註斯明自爲之大少也¶
先生恐不得飽弟子雖飢不忘天下¶
　註宋鈃尹文稱天下爲先生自稱爲弟子也¶
　疏宋尹稱黔首爲先生自謂爲弟子先物後已故也坦然之¶
　迹意在勤儉置五升之飯爲一日之食唯恐百姓之飢不慮¶
　已身之餓不忘天下以此爲心勤儉故養蒼生也用斯作法¶
　晝夜不息矣¶
日夜不休曰我必得活哉¶
　註謂民亦當報已也¶
圖傲乎救世之士哉¶
<pb:CK-KZ_JY132_09p107a>¶
　註揮斥高大之貌¶
　疏圖傲高大之貌也言其强力忍垢接濟黎元雖未合道可¶
　謂救世之人也¶
曰君子不爲苛察¶
　註務寬恕也¶
　疏夫賢人君子恕已寬容終不用取捨之心苟且伺察於物¶
　也¶
不以身假物¶
　註必自出其力也¶
　疏立身求已不必假物以成名也¶
<pb:CK-KZ_JY132_09p107b>¶
以爲無益於天下者明之不如已也¶
　註所以爲救世之士也¶
　疏已止也苦心勞形乖道逆物旣無益於宇內明不如止而¶
　勿行¶
以禁攻寢兵爲外¶
　疏爲利他外行也¶
以情欲寡淺爲內¶
　疏爲自利內行也¶
其大小精粗其行適至是而止¶
　註未能經虛涉曠¶
<pb:CK-KZ_JY132_09p108a>¶
　疏自利利他內外兩行雖復大小有異精粗稍殊而立趨維¶
　綱不過適是而已矣¶
公而不黨易而無私决然無主¶
　註各自任也¶
　疏公正而不阿黨平易而無偏私依理斷决無的主宰所謂¶
　法者其在於斯¶
趣物而不兩¶
　註物得所趣故一¶
　疏意在理趣而於物無二也¶
不顧於慮不謀於知於物無擇與之俱往¶
<pb:CK-KZ_JY132_09p108b>¶
　疏依理用法不顧前後斷决正直無所懼慮亦不運知法外¶
　謀謨守法而往酷而無擇¶
古之道術有在於是者¶
　疏自五帝已來有以法爲政術者故有可尙之迹而猶在乎¶
　世¶
彭蒙田駢愼到聞其風而悅之¶
　疏姓彭名蒙姓田名駢姓愼名到並齊之隱士俱游稷下各¶
　著書數篇性與法合故聞風悅愛也¶
齊萬物以爲首曰天能覆之而不能載之地能載之而不能覆¶
之大道能包之而不能辯之知萬物皆有所可有所不可故曰¶
<pb:CK-KZ_JY132_09p109a>¶
選則不徧¶
　註都用乃周¶
　疏夫天覆地載各有所能大道包容未嘗辯說故知萬物有¶
　可不可隨其性分但當任之若欲揀選必不周徧也¶
教則不至¶
　註任其性乃至¶
道則無遺者矣¶
　疏異物不同禀性各異以此教彼良非至極若率玄道則物¶
　皆自得而無遺失矣¶
是故愼到棄知去已而緣不得已泠汰於物以爲道理¶
<pb:CK-KZ_JY132_09p109b>¶
　註泠汰猶聽放也¶
　疏泠汰猶揀鍊也息慮棄知忘身去已機不得已感而後應¶
　揀鍊是非據法斷决愼到守此用爲道理¶
曰知不知將薄知而後鄰傷之者也¶
　註謂知力淺不知任其自然故薄之而後鄰傷焉¶
　疏鄰近也夫知則有所不知故薄淺其知雖復薄知而未能¶
　都忘故猶近傷於理¶
謑髁無任而笑天下之尙賢也¶
　註不肯當其任而任夫眾人眾人各自能則無爲橫復尙賢¶
　也¶
<pb:CK-KZ_JY132_09p110a>¶
　疏謑髁不定貌也隨物順情無的任用物各自得不尙賢能¶
　故笑之也¶
縱脫無行而非天下之大聖¶
　註欲壤其迹使物不殉¶
　疏縱恣脫略不爲仁義之德行忘遺陳迹故非宇內之聖人¶
　也¶
椎拍輐斷與物宛轉¶
　註法家雖妙猶有椎拍故未泯合¶
　疏椎拍笞撻也輐斷行刑也宛轉變化也復能打拍刑戮而¶
　隨順時代故能與物變化而不固執之者也¶
<pb:CK-KZ_JY132_09p110b>¶
舍是與非苟可以免¶
　疏不固執是非苟且免於當世之爲也¶
不師知慮不知前後¶
　註不能知是之與非前之與後睧目恣性苟免當時之患也¶
　疏不師其成心不運用知慮亦不瞻前顧後矯性爲情直舉¶
　宏網順物而已¶
魏然而已矣¶
　註任性獨立¶
　疏魏然不動之貌也雖復處俗同塵而魏然獨立也¶
推而後行曳而後往¶
<pb:CK-KZ_JY132_09p111a>¶
　註所謂緣於不得已¶
　疏推而曳之緣不得已感而後應非先唱也¶
若飄風之還若羽之旋若所石之隧全而無非動靜無過未嘗¶
有罪¶
　疏磨磑也隧轉也如飄風之回如落羽之旋若磑石之轉三¶
　者無心故能全得是以無是無非無罪無過無情任物故致¶
　然也¶
是何故¶
　疏假設疑問以顯其能¶
夫無知之物無建已之患無用知之累動靜不離於理是以終¶
<pb:CK-KZ_JY132_09p111b>¶
身無譽¶
　註患生於譽譽生於有建¶
　疏夫物莫不耽滯身已建立功名運用心知没溺前境今磨¶
　磑等行藏任物動靜無心恒居妙理患累斯絶是以終於天¶
　命無咎無譽也¶
故曰至於若無知之物而已無用賢聖¶
　註唯聖人然後能去知與故循天之理故愚知處宜貴賤當¶
　位賢不肖襲情而云無用賢聖所以爲不知道也¶
夫塊不失道¶
　註欲令去知如土塊也亦爲凡物云云皆無緣得道道非遍¶
<pb:CK-KZ_JY132_09p112a>¶
　物也¶
　疏貴尙無知情同瓦石無用賢聖闇若夜游遂如土塊名爲¶
　得理愼到之惑其例如斯¶
豪桀相與笑之曰愼到之道非生人之行而至死人之理¶
　註夫去知任性然後神明洞照所以爲賢聖也而云土塊乃¶
　不失道人若土塊非死如何豪桀所以笑也¶
　疏夫得道賢聖照物無心德合二儀明齊三景今乃以土塊¶
　爲道與死何殊旣無神用非生人之行也是以英儒贍聞玄¶
　通豪桀知其乖理故嗤笑之¶
適得怪焉¶
<pb:CK-KZ_JY132_09p112b>¶
　註未合至道故爲詭怪¶
　疏不合至道者適爲其怪也¶
田駢亦然學於彭蒙得不教焉¶
　註得自任之道也¶
　疏田駢愼到禀業彭蒙縱任放誕無所教也¶
彭蒙之師曰古之道人至於莫之是莫之非而已矣¶
　註所謂齊萬物以爲首¶
其風窢然惡可而言¶
　註逆風所動之聲¶
　疏窢然迅速貌也古者道人虛懷忘我指爲天地無復是非¶
<pb:CK-KZ_JY132_09p113a>¶
　風教窢然隨時過去何可留其聖迹執而言之也¶
常反人不聚觀¶
　註不順民望¶
　疏未能大順羣品而每逆忤人心亦不能致蒼生之稱其瞻¶
　望也¶
而不免於魭斷¶
　註雖立法而魭斷無圭角也¶
　疏魭斷無圭角貌也雖復立法施化而未能大齊萬物故不¶
　免於魭斷也¶
其所謂道非道而所言之韙不免於非¶
<pb:CK-KZ_JY132_09p113b>¶
　註韙是也¶
　疏韙是也愼到所謂爲道者非正道也所言爲是者不是也¶
　故不免於非也¶
彭蒙田駢愼到不知道¶
　註道無所不在而云土塊乃不失道所以爲不知¶
　疏雖復習尙虛忘以無心爲道而未得圓照故不知也¶
雖然槩乎皆嘗有聞者也¶
　註但不至也¶
　疏彭蒙之類雖未體眞而志尙知略有梗槩更相師祖皆有¶
　禀承非獨臆斷故嘗有聞之也¶
<pb:CK-KZ_JY132_09p114a>¶
以本爲精以物爲粗¶
　疏本無也物有也用無爲妙道爲精用有爲事物爲粗¶
以有積爲不足¶
　註寄之天下乃有餘也¶
澹然獨與神明居古之道術有在於是者¶
　疏貪而儲積心常不足知足止分故清廉虛澹絶待獨立而¶
　精神道無不在自古有之也¶
關尹老聃聞其風而悅之¶
　疏姓尹名喜字公度周平王時函谷關令故爲之關尹也姓¶
　李名耳字伯陽外字老聃卽尹喜之師老子也師資唱和與¶
<pb:CK-KZ_JY132_09p114b>¶
　理相應故聞無爲之風而悅愛之也¶
建之以常無有¶
　註夫無有何所能建建之以常無有則明有物之自建也¶
主之以太一¶
　註自天地以及羣物皆各自得而已不兼他飾斯非主之以¶
　太一邪¶
　疏太者廣大之名一以不二爲稱言大道曠蕩無不制圍括¶
　囊萬有通而爲一故謂之太一也建立言教每以凝常無物¶
　爲宗悟其指歸以虛通太一爲主斯蓋好儉以勞形質未可¶
　以教他人亦無勞敗其道術也¶
<pb:CK-KZ_JY132_09p115a>¶
以濡弱謙下爲表以空虛不毁萬物爲實¶
　疏表外也以柔弱謙和爲權智外行以空惠圓明爲實智內¶
　德也¶
關尹曰在已无居¶
　註物來則應應而不藏故功隨物去¶
　疏成功弗居推功於物用此在已而修其身也¶
形物自著¶
　註不自是而委萬物故物形各自彰著¶
　疏委任萬物不伐其功故彼之形性各自彰著也¶
其動若水其靜若鏡其應若響¶
<pb:CK-KZ_JY132_09p115b>¶
　註常無情也¶
　疏動若水流靜如縣鏡其逗機也似響應聲動靜無心神用¶
　故速¶
芴乎若亡寂乎若清同焉者和得焉者失¶
　註常全者不知所得也¶
　疏芴忽也亡無也夫道非有非無不清不濁故闇忽似無體¶
　非無也靜寂如清也是已同靡清濁和蒼生之淺見也遂以¶
　此清虛無爲而爲德者斯喪道矣¶
未嘗先人而常隨人¶
　疏和而不唱也¶
<pb:CK-KZ_JY132_09p116a>¶
老聃曰知其雄守其雌爲天下谿知其白守其辱爲天下谷¶
　註物各自守其分則靜默而已無雄白也夫雄白者非尙勝¶
　自顯者邪尙勝自顯豈非逐知過分以殆其生邪故古人不¶
　隨無崖之知守其分內而已故其性全其性全然後能及天¶
　下能及天下然後歸之如谿谷也¶
　疏夫英雄俊傑進躁所以夭年雌柔謙下退靜所以長久是¶
　以去彼顯白之榮華取此韜光之屈辱斯乃學道之樞機故¶
　爲宇內之谿谷也而谿谷俱是川壑但谿小而谷大故重言¶
　耳¶
人皆取先已獨取後¶
<pb:CK-KZ_JY132_09p116b>¶
　註不與萬物爭鋒然後天下樂推而不厭故後其身¶
　疏俗人皆尙勝趨先大聖獨謙卑處後故道經云後其身而¶
　身先故也¶
曰受天下之垢¶
　註雌辱後下之類皆物之所謂垢¶
　疏退身居後推物在先斯受垢辱之者¶
人皆取實¶
　註唯知有之以爲利未知無之以爲用¶
　疏貪資貨也¶
已獨取虛¶
<pb:CK-KZ_JY132_09p117a>¶
　註守沖泊以待羣實¶
　疏守沖寂也¶
無藏也故有餘¶
　註付萬物使各自守故不患其少¶
　疏藏積也知足守分散而不積故有餘¶
巋然而有餘¶
　註獨立自足之謂¶
　疏巋然獨立之謂也言清廉潔已在物至稀獨有聖人無心¶
　而已¶
其行身也徐而不費¶
<pb:CK-KZ_JY132_09p117b>¶
　註因民所利而行之隨四時而成之常與道理俱故無疾無¶
　費也¶
　疏費損也夫達道之人無近恩惠食苟簡之田立不貸之圃¶
　從容閑雅終不損已爲於物耳以此爲行而養其身也¶
無爲也而笑巧¶
　註巧者有爲以傷神器之自成故無爲者因其自生任其自¶
　成萬物各得自爲蜘蛛猶能結網則人人自有所能矣無貴¶
　於工倕也¶
　疏率性而動淳朴無爲嗤彼俗人機心巧僞也¶
人皆求福已獨曲全¶
<pb:CK-KZ_JY132_09p118a>¶
　註委順至理則常全故無所求福福已足¶
曰苟免於咎¶
　註隨物故物不得咎也¶
　疏咎禍也俗人愚迷所爲封執但知求福不能慮禍唯大聖¶
　虛懷委曲隨物保全生道且免災殃¶
以深爲根¶
　註理根於太初之極不可謂之淺也¶
以約爲紀¶
　註去甚泰也¶
　疏以深玄爲德之本根以儉約爲行之綱紀¶
<pb:CK-KZ_JY132_09p118b>¶
曰堅則毁矣¶
　註夫至順則雖金石無堅也迕逆則雖水氣無耎也至順則¶
　全迕逆則毁斯正理也¶
銳則挫矣¶
　註進躁無崖爲銳¶
　疏毁損堅剛之行挫止貪銳之心故道經云挫其銳¶
常寬容於物¶
　註各守其分則自容有餘¶
不削於人¶
　註全其性也¶
<pb:CK-KZ_JY132_09p119a>¶
　疏退已謙和故寬容於物知足守分故不侵削於人也¶
可謂至極關尹老聃乎古之博大眞人哉¶
　疏關尹老子古之大聖窮微極妙冥眞合道教則浩蕩而宏¶
　博理則廣大而深玄莊子庶幾故有斯歎也¶
寂漠無形變化無常¶
　註隨物也¶
　疏妙本無形故寂漠也迹隨物化故無常也¶
死與生與天地並與神明往與¶
註任化也¶
　疏以死生爲晝夜故將二儀並也隨造化而轉變故共神明¶
<pb:CK-KZ_JY132_09p119b>¶
　往矣¶
芒乎何之忽乎何適¶
　註無意趣也¶
　疏委自然而變化隨芒忽而敖游旣無情於去取亦任命而¶
　之適¶
萬物畢羅莫足以歸¶
　註故都任置¶
　疏包羅庶物囊括宇內未嘗離道何處歸根¶
古之道術有在於是者莊周聞其風而悅之以謬悠之說荒唐¶
之言無端崖之辭時恣縱而不儻不以觭見之也¶
<pb:CK-KZ_JY132_09p120a>¶
　註不急欲使物見其意¶
　疏謬虛也悠遠也荒唐廣大也恣縱猶放任也觭不偶也而¶
　莊子應世挺生冥契玄道故能致虛遠深宏之說無涯無緒¶
　之談隨時放任而不偏黨和炁混俗未嘗觭介也¶
以天下爲沉濁不可與莊語¶
　註累於形名以莊語爲狂而不信故不與也¶
　疏莊語猶大言也宇內黔黎沉滯闇濁咸溺於小辯未可與¶
　說大言也¶
以巵言爲曼衍以重言爲眞以寓言爲廣¶
　疏巵言不定也曼衍無心也重尊老也寓寄也夫巵滿則傾¶
<pb:CK-KZ_JY132_09p120b>¶
　巵空則仰故以巵器以況至言而耆艾之談體多眞實寄之¶
　他人其理深廣則鴻蒙雲將海若之徒是也¶
獨與天地精神往來而不敖倪於萬物¶
　註其言通至理正常萬物之性命¶
　疏敖倪猶驕矜也抱眞精之智運不測之神寄迹域中生來¶
　死往謙和順物固不驕矜¶
不譴是非¶
　註已無是非故恣物而行¶
以與世俗處¶
　註形羣於物¶
<pb:CK-KZ_JY132_09p121a>¶
　疏譴責也是非無主不可窮責故能混世揚波處於塵俗也¶
其書雖瑰瑋而連犿無傷也¶
　註還與物合故無傷也¶
　疏瑰瑋宏壯也連犿和混也莊子之書其旨高遠言猶涉俗¶
　故合物而無傷¶
其辭雖參差而諔詭可觀¶
　註不唯應當時之務故參差¶
　疏參差者或虛或實不一其言也諔詭猶滑稽也雖寓言託¶
　事時代參差而諔詭滑稽甚可觀閱也¶
彼其充實不可以已¶
<pb:CK-KZ_JY132_09p121b>¶
　註多所有也¶
　疏已止也彼所著書辭清理遠括囊無實富贍無窮故不止¶
　極也¶
上與造物者遊而下與外死生無終始者爲友¶
　疏乘變化而遨遊交自然而爲友故能混同生死冥一始終¶
　本妙迹粗故言上下¶
其於本也弘大而闢深閎而肆其於宗也可謂調適而上遂矣¶
　疏闢開也弘大也閎亦大也肆申也遂達也言至本深大申¶
　暢開通眞宗調適上達玄道也¶
雖然其應於化而解於物也¶
<pb:CK-KZ_JY132_09p122a>¶
　疏言此莊書雖復諔詭而應機變化解釋物情莫之先也¶
其理不竭其來不蛻¶
　疏蛻脫捨也妙理虛玄應無窮竭而機來感已終不蛻而捨¶
　之也¶
芒乎昧乎未之盡者¶
　註莊子通以平意說已與說他人無異也案其辭明爲汪汪¶
　然禹拜昌言亦何嫌乎此也¶
　疏芒昧猶窈冥也言莊子之書窈窕深遠芒昧恍忽視聽無¶
　辯若以言象徵求未窮其趣也¶
惠施多方其書五車其道舛駁其言也不中¶
<pb:CK-KZ_JY132_09p122b>¶
　疏舛差殊也駁雜揉也旣多方術書有五車道理殊雜而不¶
　純言辭雖辯而無當也¶
歷物之意¶
　疏心遊萬物歷覽辯之¶
曰至大無外謂之大一至小無內謂之小一¶
　疏囊括無外謂之大也入於無間謂之小也雖復大小異名¶
　理歸無二故曰一也¶
無厚不可積也其大千里¶
　疏理旣精微搏之不得妙絶形色何厚之有故不可積而累¶
　之也非但不有亦乃不無有無相生故大千里也¶
<pb:CK-KZ_JY132_09p123a>¶
天與地卑山與澤平¶
　疏夫物情見者則天高而地卑山崇而澤下今以道觀之則¶
　山澤均平天地一致矣齊物云莫大於秋豪而太山爲小卽¶
　其義也¶
日方中方睨物方生方死¶
　疏睨側視也居西者呼爲中處東者呼爲側則無中側也猶¶
　生死也生者以死爲死死者以生爲死日旣中側不殊物亦¶
　死生無異也¶
大同而與小同異此之謂小同異¶
　疏物情分别見有同異此小同異也¶
<pb:CK-KZ_JY132_09p123b>¶
萬物畢同畢異此之謂大同異¶
　疏死生交謝寒暑遞遷形性不同體理無異此大同異也¶
南方無窮而有窮¶
　疏知四方無窮會有物也形不盡形色不盡色形與色相盡¶
　也知不窮知物不窮物窮與物相盡也只爲無厚故不可積¶
　也獨言南方舉一隅三可知也¶
今日適越而昔來¶
　疏夫以今望昔所以有今以昔望今所以有昔而今自非今¶
　何能有昔昔自非昔豈有今哉旣其無昔無今故曰今日適¶
　越而昔來可也¶
<pb:CK-KZ_JY132_09p124a>¶
連環可解也¶
　疏夫環之相貫貫於空處不貫於環也是以兩環貫空不相¶
　涉入各自通轉故可解者也¶
我知天下之中央燕之北越之南是也¶
　疏夫燕越二邦相去迢遞人情封執各是其方故燕北越南¶
　可爲天中者也¶
氾愛萬物天地一體也¶
　疏萬物與我爲一故氾愛之二儀與我並生故同體也¶
惠施以此爲大觀於天下而曉辯者¶
　疏惠施用斯道理自以爲最觀照天下曉示辯人也¶
<pb:CK-KZ_JY132_09p124b>¶
天下之辯者相與樂之¶
　疏愛好旣同情性相感故域中辯士樂而學之也¶
卵有毛¶
　疏有無二名咸歸虛寂俗情執見謂卵無毛名謂旣空有毛¶
　可也¶
雞三足¶
　疏數之所起自虛從無從無適有三名斯立是知二三竟無¶
　實體故雞之二足可名爲三雞足旣然在物可見者也¶
郢有天下¶
　疏郢楚都也在江陵北七十里夫物之所居皆有四方是以¶
<pb:CK-KZ_JY132_09p125a>¶
　燕北越南可謂天中故楚都于郢地方千里何妨卽作天下¶
　觀邪¶
犬可以爲羊¶
　疏名無得物之功物無應名之實名實不定可呼犬爲羊鄭¶
　人謂玉未理者爲璞周人謂鼠未腊者亦曰璞故形在於物¶
　名在於人也¶
馬有卵¶
　疏夫胎卵濕化人情分别以道觀者未始不同鳥卵旣有毛¶
　獸胎何妨名卵也¶
丁子有尾¶
<pb:CK-KZ_JY132_09p125b>¶
　疏楚人呼蝦蟆爲丁子也夫蝦蟆無尾天下共知此蓋物情¶
　非關至理以道觀之者無體非無非無尙得稱無何妨非有¶
　可名尾也¶
火不熱¶
　疏火熱水冷起自物情據理觀之非冷非熱何者南方有食¶
　火之獸聖人則入水不濡以此而言固非冷熱也又譬杖加¶
　於體而痛發於人人痛杖不痛亦猶火加體而熱發於人人¶
　熱火不熱也¶
山出口¶
　疏山本無名山名出自人口在山旣爾萬法皆然也¶
<pb:CK-KZ_JY132_09p126a>¶
輪不蹍地¶
　疏夫車之運動輪轉不停前迹已過後塗未至除卻前後更¶
　無蹍時是以輪雖運行竟不蹍於地也猶肇論云旋嵐偃嶽¶
　而常靜江河競注而不流野馬飄鼓而不動日月歷天而不¶
　周復何怪哉復何怪哉¶
目不見¶
　疏夫目之見物必待於緣緣旣體空故知目不能見之者也¶
指不至至不絶¶
　疏夫以指指物而非指故指不至也無目指得物故至不絶¶
　者也¶
<pb:CK-KZ_JY132_09p126b>¶
龜長於蛇¶
　疏夫長短相形則無長無短謂蛇長龜短乃是物之滯情今¶
　欲遣此昏迷故云龜長於蛇也¶
矩不方規不可以爲圓¶
　疏夫規圓矩方其來久矣而名謂不定方圓無實故不可也¶
鑿不圍枘¶
　疏鑿者孔也枘者內孔中之木也然枘入鑿中木穿空處不¶
　關涉故不能圍此猶連環可解義也¶
飛鳥之景未嘗動也¶
　疏過去已滅未來未至過未之外更無飛時推鳥與影嶷然¶
<pb:CK-KZ_JY132_09p127a>¶
　不動是知世間卽體皆寂故論云然則四象風馳璇璣電卷¶
　得意豪微雖遷不轉所謂物不遷者也¶
鏃矢之疾而有不行不止之時¶
　疏鏃矢耑也夫幾發雖速不離三時無異輪行何殊鳥影旣¶
　不蹍不動鏃矢豈有止有行亦如利刀割三條絲其中亦有¶
　過去未來見在之者也¶
狗非犬¶
　疏狗之與犬一物兩名名字旣空故狗非犬也狗犬同實異¶
　名名實合則彼謂狗此謂犬也名實離則彼謂狗異於犬也¶
　墨子曰狗犬也然狗非犬也¶
<pb:CK-KZ_JY132_09p127b>¶
黃馬驪牛三¶
　疏夫形非色色非形故一馬一牛以之爲二添馬之色而可¶
　成三曰黃馬曰驪牛曰黃驪形爲三也亦猶一與言爲二二¶
　與一爲三者也¶
白狗黑¶
　疏夫名謂不實形色皆空欲反執情故指白爲黑也¶
孤駒未嘗有母一尺之捶日取其半萬世不竭¶
　疏捶杖也取折也問曰一尺之杖今朝折半逮乎後夕五寸¶
　存焉兩日之間捶當窮盡此事顯著豈不竭之義乎答曰夫¶
　名以應體體以應名故以名求物物不能隱也是以執名責¶
<pb:CK-KZ_JY132_09p128a>¶
　實名曰尺捶每於尺取何有窮時若於五寸折之便虧名理¶
　乃曰半尺豈是一尺之義邪¶
辯者以此與惠施相應終身無窮桓團公孫龍辯者之徒¶
　疏姓桓名團姓公孫名龍並趙人皆辯士也客游平原君之¶
　家而公孫龍著守白論見行於世用此上來尺捶言更相應¶
　和以斯卒歲無復窮已¶
飾人之心易人之意¶
　疏縱兹玄辯彫飾人心用此雅辭改易人意¶
能勝人之口不能服人之心辯者之囿也¶
　疏辯過於物故能勝人之口言未當理故不服人之心而辯¶
<pb:CK-KZ_JY132_09p128b>¶
　者之徒用爲苑囿又解囿域也惠施之言未宜於理所詮限¶
　域莫出於斯者也¶
惠施曰以其知與人之辯特與天下之辯者爲怪此其柢也¶
　疏特獨也字亦有作將者怪異也柢體也惠子曰用分别之¶
　知共人評之獨將一已與天地殊異雖復姦狡萬端而本體¶
　莫過於此¶
然惠施之口談自以爲最賢¶
　疏然猶如此也言惠施解理亞乎莊生加之口談最賢於眾¶
　豈似諸人直辯而已¶
曰天地其莊乎施存雄而無術¶
<pb:CK-KZ_JY132_09p129a>¶
　疏壯大也術道也言天地與我並生不足稱大意在雄俊超¶
　世過人旣不謙柔故無眞道而言其壯者猶獨壯也¶
南方有倚人焉曰黃繚問天地所以不墜不陷風雨雷霆之故¶
　疏住在南方姓黃名繚不偶於俗羈異於人游方之外賢士¶
　者也聞惠施聰辯故來致問問二儀長久風雨雷霆動靜所¶
　發起何端緒¶
惠施不辭而應不慮而對¶
　疏意氣雄俊言辯縱橫是以未辭謝而應機不思慮而對答¶
　者也¶
徧爲萬物說說而不休多而無已猶以爲寡益之以怪¶
<pb:CK-KZ_JY132_09p129b>¶
　疏徧爲陳說萬物根由並辯二儀雷霆之故不知休止猶嫌¶
　簡約故加奇怪以騁其能者也¶
以反人爲實而欲以勝人爲名是以與眾不適也¶
　疏以反人情曰爲實道每欲超勝群物出眾爲心意在聲名¶
　故不能和適於世者也¶
弱於德强於物其塗隩矣¶
　疏塗道也德術甚弱於物極强自言道理異常深隩也¶
由天地之道觀惠施之能其猶一蚊一蝱之勞者也其於物也¶
何庸¶
　疏由從也庸用也從二儀生成之道觀惠施化物之能無異¶
<pb:CK-KZ_JY132_09p130a>¶
　乎蚊蝱飛空鼓翅喧擾徒自勞倦曾何足云益物之言便成¶
　無用者也¶
夫充一尙可曰愈貴道幾矣¶
　疏幾近也夫惠施之辯詮理不弘於萬物之中尙可充一數¶
　而已而欲銳情貴道飾意近眞慤而論之良未可也¶
惠施不能以此自寧散於萬物而不厭卒以善辯爲名¶
　疏卒終也不能用此玄道以自安寧而乃散亂精神高談萬¶
　物竟無道存目擊卒有辯者之名耳¶
惜乎惠施之才駘溢而不得逐萬物而不反是窮響以聲形與¶
影競走也悲夫¶
<pb:CK-KZ_JY132_09p130b>¶
　註昔吾未覽莊子嘗聞論者爭夫尺捶連環之意而皆云莊¶
　生之言遂以莊生爲辯者之流案此篇較評諸子至於此章¶
　則曰其道舛駁其言不中乃知道聽塗說之傷實也吾意亦¶
　謂無經國體致眞所謂無用之談也然膏粱之子均之戲豫¶
　或倦於典言而能辯名析理以宣其氣以係其思流於後世¶
　使性不邪淫不猶賢於博奕者乎故存而不論以貽好事也¶
　疏駘放也痛惜惠施有才無道放蕩辭辯不得眞原馳逐萬¶
　物之末不能反歸於妙本夫得理莫若忘知反本無過息辯¶
　今惠子役心術求道縱河瀉以素眞亦何異乎欲逃響以振¶
　聲將避影而疾走者也洪才若此深可悲傷也¶
