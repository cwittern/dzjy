#-*- mode: org; -*-
#+TITLE: 南華眞經註疏
#+DATE: 2011-05-31 16:19:54
#+PROPERTY: kxid KX133
#+PROPERTY: pinyin Nanhua Zhenjing Zhushu
#+PROPERTY: baseedition CK-KZ
#+PROPERTY: source 重刊道臧輯要考正版
#+PROPERTY: dz DZ0745
#+PROPERTY: id JY132
<pb:CK-KZ_JY132_08p001a>¶
@fw重刋道藏輯要¶
* 　南華眞經¶
@by周莊周著　　　　　　　　　@by河　南　郭　象　注¶
　　　　　　　　　　　　　@by唐西華法師成玄英疏¶
** 　雜篇¶
*** 　　庚桑楚第二十三¶
老聃之役有庚桑楚者偏得老聃之道¶
　疏姓庚桑名楚老君之弟子蓋隱者也役門人之稱古人事¶
　師共其驅使不憚艱危故稱役也而老君大聖弟子極多門¶
　人之中庚桑楚最勝故稱偏得也¶
<pb:CK-KZ_JY132_08p001b>¶
以北居畏壘之山其臣之畫然知者去之其妾之絜然仁者遠¶
之¶
　註畫然飾知絜然矜仁¶
　疏畏壘山名在魯國僕隸妾接也言人以仁智爲臣妾庚桑¶
　子悉棄仁智以接事君子也楚既幽人寄居山藪情敦素樸¶
　心鄙浮華山旁士女競爲臣妾故畫然舒智自明炫者斥而¶
　去之絜然矜仁苟異於物者今其疏遠¶
擁腫之與居¶
　註擁腫朴也¶
鞅掌之爲使¶
<pb:CK-KZ_JY132_08p002a>¶
　註鞅掌自得¶
　疏擁腫鞅掌皆淳樸自得之貌也斥棄仁智淡然歸實故淳¶
　素之士與其同居率性之人共其驅使¶
居三年畏壘大穰畏壘之民相與言曰庚桑子之始來吾洒然¶
異之¶
　註異其棄知而任愚¶
今吾日計之而不足歲計之而有餘¶
　駐夫與四時俱者無近功¶
　疏大穰豐也洒微驚貌也居住三年山中大熟畏壘百姓僉¶
　共私道云庚桑子初來我微驚異本我日計利益不足稱歲¶
<pb:CK-KZ_JY132_08p002b>¶
　計至功其有餘蓋賢聖之人與四時合度無近功故日計不¶
　足有遠德故歲計有餘三歲一閏天道小成故居三年而畏¶
　壘大穰¶
庶幾其聖人乎子胡不相與尸而祝之社而稷之乎¶
　疏庶慕也幾近也尸主也庚桑大賢之士慕近聖人之德何¶
　不相共尊而爲君主南面之事爲立社稷建其宗廟祝祭依¶
　禮豈不善邪¶
庚桑子聞之南面而不釋然弟子異之¶
　疏忽聞畏壘之人立爲南面之主既乖無爲之道故釋然不¶
　悅門人未明斯趣是以怪而異之也¶
<pb:CK-KZ_JY132_08p003a>¶
庚桑子曰弟子何異於予夫春氣發而百草生正得秋而萬寶¶
成夫春與秋豈無得而然哉天道已行矣¶
　註夫春秋生氣皆得自然之道故不爲也¶
　疏夫春生秋實陰陽之恒夏長冬藏物之常事故春秋豈有¶
　心施於萬寶而天然之道已自行焉故忘其生有之德也有¶
　亦有作育字者言二儀以萬物爲寶故逢秋而成就也¶
吾聞至人尸居環堵之室而百姓猖狂不知所如往¶
　註直自往耳非由知也¶
　疏四面環各一堵謂之環堵也所謂方丈室也如死尸之寂¶
　泊故言尸居¶
<pb:CK-KZ_JY132_08p003b>¶
今以畏壘之細民而竊竊焉欲俎豆予於賢人之間我其杓之¶
人邪¶
　註不欲爲物標杓¶
　疏竊竊平章偶語也俎切肉之几豆盛脯之具皆禮器也夫¶
　羣龍無首先聖格言䝉德養恬後賢軌轍今細碎百姓偶語¶
　平章方欲禮我爲賢尊我爲主便是物標杓豈曰棲隱者乎¶
吾是以不釋於老聃之言¶
　註聃云功成事遂而百姓皆謂我自爾今畏壘反此故不釋¶
　然¶
　疏老君云成功弗居長而不宰楚既虔秉師訓畏壘反此故¶
<pb:CK-KZ_JY132_08p004a>¶
　不釋然¶
弟子曰不然夫尋常之溝巨魚無所還其體而鯢鰌爲之制步¶
仞之丘陵巨獸無所隱其軀而㜸狐爲之祥¶
　註弟子謂大人必有豐祿也¶
　疏八尺曰尋倍尋曰常六尺曰步七尺曰仞鯢小魚而有腳¶
　此非鯤大魚也制擅也夫尋常小瀆豈鯤鯨之所周旋而鯢¶
　鰌小魚反以爲美步仞丘陵非大獸之所藏隱而妖㜸之狐¶
　用之爲吉祥故知巨獸必隱深山大人應須厚祿也¶
且夫尊賢授能先善與利自古堯舜以然而況畏壘之民乎夫¶
子亦聽矣¶
<pb:CK-KZ_JY132_08p004b>¶
　䟽尊貴賢人擢授能者有善先用與其利祿堯舜聖人尙且¶
　如是況畏壘百姓敢異前脩夫子通人幸聽從也¶
庚桑子曰小子來夫函車之獸介而離山則不免于網罟之患¶
吞舟之魚碭而失水則蟻能苦之故鳥獸不厭高魚鼈不厭深¶
　註去利遠害乃全¶
　疏其獸極大口能含車孤介離山則不免網羅爲其患害吞¶
　舟之魚其質不小波蕩失水蟻能害之故鳥獸高山魚鼈深¶
　水豈好異哉蓋全身遠害魚鳥尙爾而況人乎¶
夫全其形生之人藏其身也不厭深眇而已矣¶
　註若嬰身於利祿則粗而淺¶
<pb:CK-KZ_JY132_08p005a>¶
　䟽眇遠也夫棲遁之人全形養生者故當遠迹塵俗深就山¶
　泉若嬰於利祿則粗而淺也¶
且夫二子者又何足以稱揚哉¶
　註二子謂堯舜¶
　疏二子謂堯舜也唐虞聖迹亂人之本故何足稱邪¶
是其於辯也將妄鑿垣墻而殖蓬蒿也¶
　註將令後世妄行穿鑿而殖穢亂也¶
　疏將令後世妄行穿鑿而殖穢亂辯别也物性之外別立堯¶
　舜之風以教迹令人倣傚者猶如鑿破好垣墻種植蓬蒿之¶
　草以爲蕃屏者也¶
<pb:CK-KZ_JY132_08p005b>¶
簡髮而櫛數米而炊¶
　註理錐刀之末也¶
　疏譬如擇簡毛髮梳以爲髢格量米數炊以供餐利益蓋微¶
　爲捐更甚¶
竊竊乎又何足以濟世哉¶
　註混然一之無所治爲乃濟¶
　疏祖述堯舜私議竊竊此蓋小道何足救世¶
舉賢則民相軋¶
　註將戾拂其性以待其所尙¶
任知則民相盜¶
<pb:CK-KZ_JY132_08p006a>¶
　註眞不足而以知繼之則僞矣僞以求生拖盜如何¶
　疏相盜軋傷也夫舉賢授能任知先善則爭爲欺侮盜詐百¶
　端趨競路開故更相害也¶
之數物者不足以厚民民之於利甚勤子有殺父臣有殺君正¶
晝爲盜目中穴阫¶
　註無所復顧¶
　疏數物者謂舉賢任知等也此教浮薄不足令百姓淳厚也¶
　而蒼生貪利之心甚自殷勤私情怨忿遂生篡弑謀危社稷¶
　正晝爲盜攻城穿壁日中穴阫也¶
吾語汝大亂之本必生于堯舜之間其末存千世之後千世之¶
<pb:CK-KZ_JY132_08p006b>¶
後其必有人與人相食也¶
　註堯舜遺其迹飾僞播其後以致斯弊¶
　疏唐虞揖讓之風會成篡逆之亂亂之根本起自堯舜千載¶
　之後其弊不絶黃巾赤眉則是相食也¶
南榮趎蹵然正坐曰若趎之年者已長矣將惡乎託業以及此¶
言邪¶
　疏姓南榮名趎庚桑弟子也蹵然驚悚貌南榮既聞斯義心¶
　生慕仰於是驚懼正容勤誠請益云趎年老精神暗昧憑託¶
　何學方逮斯言¶
庚桑子曰全汝形¶
<pb:CK-KZ_JY132_08p007a>¶
　註中其分也¶
抱汝生¶
　註無攬乎其生之外也¶
无使汝思慮營營若此三年則可以及此言也¶
　疏不逐物境全形者也守其分內抱生者也既正分全生神¶
　凝形逸故不復役知思慮營營徇生也三年虛靜方可及乎¶
　斯言此庚桑教南榮之辭也¶
南榮趎曰目之與形吾不知其異也而盲者不能自見耳之與¶
形吾不知其異也而聾者不能自聞心之與形吾不知其異也¶
而狂者不能自得¶
<pb:CK-KZ_JY132_08p007b>¶
　註目與目耳與耳心與心其形相似而所能不同苟有不同¶
　則不可彊相法效也¶
　疏夫盲聾之士與凡常之人耳目無異而盲者不見色聾者¶
　不聞聲風狂之人與不狂之者形貌相似而狂人失性不能¶
　自得南榮舉此三諭以況一身不解至道之言與彼盲聾何¶
　別故內篇云非唯形骸有聾盲夫智亦有之也¶
形之與形亦辟矣¶
　註未有閉之¶
而物或間之邪欲相求而不能相得¶
　註兩形雖開而不能相得將有間也¶
<pb:CK-KZ_JY132_08p008a>¶
　疏闢開也間別也夫盲與不盲二形孔竅俱開見與不見於¶
　物遂有間別而盲聾求於間見終不可得也亦猶南榮求於¶
　解悟無由致之¶
今謂趎曰全汝形抱汝生勿使汝思慮營營趎勉聞道達耳矣¶
　註早聞形隔故難化也¶
　疏全形抱生已如前釋重述所間以彰問旨¶
庚桑子曰辭盡矣曰奔蜂不能化藿蠋越雞不能伏鵠卵魯雞¶
固能矣¶
　疏奔蜂細腰土蜂也藿豆也蠋者豆中大靑蟲越雞荆雞也¶
　魯雞今之蜀雞也奔蜂細腰能化桑蟲爲己子而不能化藿¶
<pb:CK-KZ_JY132_08p008b>¶
　蠋越雞小不能伏鵠卵蜀雞大必能之也言我才劣未能化¶
　大所說辭情理盡於此也¶
雞之與雞其德非不同也有能與不能者其才固有巨小也今¶
吾才小不足以化子子胡不南見老子¶
　疏夫雞有五德頭戴冠禮也足有距義也得食相呼仁也知¶
　時智也見敵能距勇也而魯越雖異天德則同所以有能與¶
　不能者才有大小也我類越雞才小不能化子子何不南行¶
　往師以謁老君¶
南榮趎贏糧七日七夜至老子之所¶
　疏贏裹也儋也慕聖情殷晝夜不息終乎七日方見老君也¶
<pb:CK-KZ_JY132_08p009a>¶
老子曰子自楚之所來乎南榮趎曰唯¶
　疏自從也問云汝從桑楚處來南榮趎曰唯直敬應之聲也¶
　答云如是¶
老子曰子何與人偕來之眾也¶
　註挾三言而來故¶
　疏偕俱也老子聖人照機如鏡未忘仁義故刺以偕來理挾¶
　三言故譏之言眾也¶
南榮趎懼然顧其後¶
　疏懼然驚貌也未達老子之言忽聞眾來之說顧盻其後恐¶
　有多人也¶
<pb:CK-KZ_JY132_08p009b>¶
老子曰子不知吾所謂乎¶
　疏謂者言意也我言偕來譏汝挾三言而來汝視其後是不¶
　知吾謂也¶
南榮趎俯而慙仰而歎曰今者吾忘吾答因失吾問¶
　疏俯低頭也自知暗昧不達聖言於是俯首羞慚仰天歎息¶
　神魂恍忽情彩章惶豈直喪其形容亦乃失其咨問¶
老子曰何謂也¶
　疏問其所言有何意謂¶
南榮趎曰不知乎人謂我朱愚知乎反愁我軀¶
　疏朱愚猶專愚無知之貌也若使混沌塵俗則有愚癡之名¶
<pb:CK-KZ_JY132_08p010a>¶
　若也運智人間更致危身之禍禍敗在已故云愁軀也¶
不仁則害人仁則反愁我身不義則傷彼義則反愁我已我安¶
逃此而可此三言者趎之所患也願因楚而問之¶
　疏仁者兼愛之迹義者成物之功並是先聖蘧廬非所以全¶
　身遠害者也故不仁不義則傷物害人行義行仁則乖眞背¶
　道未知若爲處心免兹患害寄此三言因桑楚以爲媒願留¶
　聽於下問¶
老子曰向吾見若眉睫之間吾因以得汝矣今汝又言而信之¶
　疏吾昔觀汝形貌已得汝心今子所陳畢挾三術以子之言¶
　於是信驗¶
<pb:CK-KZ_JY132_08p010b>¶
若規規然若喪父母揭竿而求諸海也汝亡人哉惘惘乎¶
　疏規規細碎之謂也汝用心細碎懷兹三術猶如童稚小兒¶
　喪失父母也似儋揭竿木尋求大海欲測深底其可得乎汝¶
　是亡眞失道之人亦是溺喪逃亡之子芒昧何所歸依也¶
汝欲及汝情性而無由入可憐哉¶
　疏榮趎踐於聖迹溺於仁義縱欲還原及本復歸於實生眞¶
　情瘡疣已成無由可入大聖運慈深可哀愍也¶
南榮趎請入就舍召其所好去其所惡十日自愁復見老子¶
　疏既失所問情識芒然於是退就家中思惟旬日徵求所好¶
　之道德除遣所惡之仁義末能契道是以悲愁庶其請益仍¶
<pb:CK-KZ_JY132_08p011a>¶
　見老子¶
老子曰汝自洒濯熟哉鬱鬱乎然而中津津乎猶有惡也¶
　疏歸家一旬遣除五隱滌蕩穢累精熟以吾觀汝氣鬱鬱平¶
　乎雖復加功津津尙漏以此而驗惡猶未盡也¶
夫外韄者不可繁而捉將內揵內韄者不可繆而捉將外揵¶
　註揵關捕也耳目外也心術內也夫全形抱生莫若忘其心¶
　術遺其耳目若乃聲色韄於外則心術塞於內欲惡韄於內¶
　則耳目喪於外固必無得無失而後爲通也¶
　疏韄者繫縛之名揵者關閉之目繁者急也繆者殷勤也言¶
　人外用耳目而爲聲色所韄者則心神閉塞於內也若內用¶
<pb:CK-KZ_JY132_08p011b>¶
　心智而爲欲惡所牽者則耳目閉塞於外也此內外相感必¶
　然之符假令用心禁制急手捉持殷勤綢繆亦無由得也夫¶
　唯精神定於內耳目靜於外者方合全生之道¶
外內韄者道德不能持而況放道而行者乎¶
　註偏韄由不可況外內俱韄乎將耳目眩惑於外而心術流¶
　蕩於內雖繁手以執之綢繆以持之弗能止也¶
　疏偏執滯邊已乖生分況內外雙溺爲惑更深縱有懷道抱¶
　德之士尙不能扶持況放散玄道而專行此惑欲希禁止可¶
　得乎¶
南榮趎曰里人有病里人問之病者能言其病然其病病者猶¶
<pb:CK-KZ_JY132_08p012a>¶
未病也¶
　疏閭里有病鄰里問之病人能自說其病狀者此人雖病猶¶
　未困重而可療也亦猶南榮雖愚能自陳過狀庶可教也¶
若趎之聞大道譬猶飲藥以加病也¶
　疏夫藥以療疾疾瘉而藥消教以機悟機悟而教息苟其本¶
　不病藥復不消教資不忘機又不悟不謂飲藥以加其病¶
趎願聞衛生之經而已矣¶
　疏經常也已止也夫聖教多端學門匪一今所謂衛願請全¶
　生心之所存止在於此如蒙指誨輒奉爲常¶
老子曰衞生之經能抱一乎¶
<pb:CK-KZ_JY132_08p012b>¶
　註不離其性¶
　疏守眞不二也¶
能勿失乎¶
　註還自得也¶
　疏自得其性也¶
能無卜筮而知吉凶乎¶
　註當則吉過則凶無所卜也¶
　疏履道則吉徇物則凶斯理必然豈用卜筮¶
能止乎¶
　註止於分也¶
<pb:CK-KZ_JY132_08p013a>¶
　疏不逐分外¶
能已乎¶
　註無追故迹¶
　疏已過不追¶
能舍諸人而求諸已乎¶
　註全我而不效彼¶
　疏諸於也捨棄效彼之心追求已身之道¶
能翛然乎¶
　註無停迹也¶
　疏往來無係止¶
<pb:CK-KZ_JY132_08p013b>¶
能侗然乎¶
　註無節礙也¶
　疏順物無心也¶
能兒子乎¶
　疏同於赤子也¶
兒子終日嗥而嗌不嗄和之至也¶
　註任聲之自出不由於喜怒¶
　疏嗌喉塞也嗄聲破任氣出聲心無喜怒故終日嗁號不破¶
　不塞湻和之守遂至於斯¶
終日握而手不掜共其德也¶
<pb:CK-KZ_JY132_08p014a>¶
　註任手之自握非獨得也¶
　疏掜拘寄勞倦者爲其湻和與玄道至德同也¶
終日視而目不瞚偏不在外也¶
　註任目之自見非係於色也¶
　疏瞚動也任眼見視視不動目不偏滯於外塵也¶
行不知所之¶
　註任足之自行無所趣向¶
　疏之往也泛若不繫之舟故雖行而無所的詣也¶
居不知所爲¶
　註縱體而自任也¶
<pb:CK-KZ_JY132_08p014b>¶
　疏恬淡無爲寂寞之至¶
與物委蛇¶
　註斯順之也¶
　疏接物無心委曲隨順¶
而同其波¶
　註物波亦波¶
　疏和光混迹同其波也¶
是衞生之經已¶
　疏總指已前結成義也¶
南榮趎曰然則是至人之德已乎¶
<pb:CK-KZ_JY132_08p015a>¶
　註若能自改而用此言更欲目謂至人之德¶
　疏如前所說衞生之經依而行之合於玄道至人之德止此¶
　可乎¶
曰非也是乃所謂冰解凍釋者¶
　註能乎明非自爾¶
　疏南榮拘束仁義其日固久余聞聖教方解衞生譬彼冬冰¶
　逢兹春日執滯之心於斯釋散此因學致悟非率自然能乎¶
　明非眞也此則老子答趎之辭也¶
夫至人者相與交食乎地而交樂乎天¶
　註自無其心皆與物共¶
<pb:CK-KZ_JY132_08p015b>¶
　疏夫至人無情隨物興感故能同蒼生之食地共羣品而樂¶
　天交共也¶
不以人物利害相攖不相與爲怪不相與爲謀不相與爲事¶
　疏攖擾亂也夫至人虛心順世與物同波故能息怪異於羣¶
　生絶謀謨於黎首既不以事爲事何利害之能擾乎¶
翛然而往侗然而來是謂衞生之經已¶
　疏重舉前文結成其義¶
曰然則是至乎¶
　註謂已便可得此言而至邪¶
　疏謂聞此言可以適極南榮不敏重問老君¶
<pb:CK-KZ_JY132_08p016a>¶
曰未也吾固告汝曰能兒子乎¶
　註非以此言爲不至也但能聞而學者非自至耳苟不自至¶
　則雖聞至言適可以爲經胡可得至哉故學者不至至者不¶
　學也¶
　疏夫云能者獎勸之辭也此言雖至猶是筌蹄既曰告汝則¶
　因稟學然學者不至至者不學在筌異魚故曰未也此是老¶
　子重答南榮¶
兒子動不知所爲行不知所之身若槁木之枝而心若死灰¶
　疏虛冲凝淡寂寞無情同槁木而不榮類死灰而忘照身心¶
　旣其雙遣何行動之可知乎衞生之要也¶
<pb:CK-KZ_JY132_08p016b>¶
若是者禍亦不至福亦不來禍福無有惡有人災也¶
　註禍福生於失得人災由於愛惡今槁木死灰無情之至則¶
　愛惡失得無自而來¶
　疏夫禍福生乎得喪人災起乎美惡今旣形同槁木心若死¶
　灰得喪兩忘美惡雙遣尙無冥昧之責何人災之有乎¶
宇泰定者發乎天光¶
　註夫德宇泰然而定則眞所發者天光耳非人耀¶
　疏夫身者神之舍故以至人爲道德之器宇也且德宇安泰¶
　而靜定者其發心照物由乎自然之智光¶
發乎天光者人見其人¶
<pb:CK-KZ_JY132_08p017a>¶
　註天光自發由人見其人物見其物物各自見而不見彼所¶
　以泰然而定也¶
　疏凡庸之人不能測聖但見羣於眾庶不知天光遐照也¶
人有脩者乃今有恆¶
　註人而修人則自得矣所以常泰¶
　疏恆常也理雖絶學道亦資求故有眞脩之人能會凝常之¶
　道也¶
有恆者人舍之天助之¶
　註常泰故能反居我宅而自然獲助也¶
　疏體常之人動以吉會爲蒼生之所舍止皇天之所福助不¶
<pb:CK-KZ_JY132_08p017b>¶
　亦宜乎¶
人之所舍謂之天民天之所助謂之天子¶
　註出則天子處則天民此二者俱以泰然而自得之非爲而¶
　得之也¶
　疏出則君后處則逸人皆以臨道體常故致斯功者也¶
學者學其所不能學也行者行其所不能行也辯者辯其所不¶
能辯也¶
　註凡所能者雖行非爲雖習非學雖言非辯¶
　疏夫爲於分內者雖爲也不爲故雖學不學雖行不行雖辯¶
不辯豈復爲於分外學所不能邪¶
<pb:CK-KZ_JY132_08p018a>¶
知止乎其所不能知至矣¶
　註所不能知不可彊知故止斯至¶
　疏率其所能止於分內所不能者不彊知之此臨學之至妙¶
若有不卽是者天鈞敗之¶
　註意雖欲爲爲者必敗理終不能¶
　疏若有心分外卽不以分內爲是者斯敗自然之性者也¶
備物以將形¶
　註因其自備而順其成形¶
　疏將順也夫造化洪鑪物皆備足但順成形於理問學¶
藏不虞以生心¶
<pb:CK-KZ_JY132_08p018b>¶
　註心自生耳非虞而出之虞者億度之謂¶
　疏夫至人無情物感斯應包藏聖智遇物生心終不預謀所¶
　爲虞度者也¶
敬中以達彼¶
　註理自達彼耳非慢中而敬外¶
　疏中內智也彼外境也敬重神智不敢輕染智旣凝寂境自¶
　虛通¶
若是而萬惡至者皆天也¶
　註天理自有窮通¶
而非人也¶
<pb:CK-KZ_JY132_08p019a>¶
　註有爲而致惡者乃是人¶
　疏若文王之拘羑里孔子之困匡人智非不明也人非不聖¶
　也而遭斯萬惡窮否者蓋由天時運命耳豈人之所爲哉¶
不足以滑成¶
　註安之苦命故其成不滑¶
　疏滑亂也體道會眞安時達命縱遭萬惡不足以亂於大成¶
　之心¶
不可內於靈臺¶
　註靈臺者心也淸暢故憂患不能入¶
　疏內入也靈臺心也妙體空靜故世物不能入其靈臺也¶
<pb:CK-KZ_JY132_08p019b>¶
靈臺者有持¶
　註有持者謂不動於物耳其實非持¶
　疏惟貴能持之心竟不知所以也¶
而不知其所持¶
　註若知其所持則持之¶
而不可持者也¶
　註持則失也¶
　疏若有心執持則失之遠矣故不可也¶
不見其誠己而發¶
　註此妄發作¶
<pb:CK-KZ_JY132_08p020a>¶
每發而不當¶
　註發而不由已誠何由而當¶
　疏以前顯得道之士智照光明此下明喪眞之人妄心乖嘿¶
　誠實也未曾反照實智而輒妄發迷心心旣不眞故每乖實¶
　當也¶
業入而不舍¶
　註事不居其分內¶
　疏業事也世事攖擾每入心中不達違從故不能舍止¶
每更爲失¶
　註發由已誠乃爲得也¶
<pb:CK-KZ_JY132_08p020b>¶
　疏每妄發心緣逐前境自謂爲得翻更喪眞¶
爲不善乎顯明之中者人得而誅之爲不善乎幽間之中者鬼¶
得而誅之¶
　疏夫人鬼幽顯乃曰殊塗至於推誠履信道理無隔若彼乖¶
　分失眞必招報應讎怨相感所以遭誅則材伯彭生之類是¶
　也¶
明乎人明乎鬼者然後能獨行¶
　註幽顯無愧於心則獨行而不懼¶
　疏幽顯二塗分明無譴不犯於物故獨行不懼也¶
券內者行乎無名¶
<pb:CK-KZ_JY132_08p021a>¶
　註劵分也夫遊於分內者行不由於名¶
　疏劵分也無名道也履道而爲於分內者雖行而無名迹也¶
券外者志乎期費¶
　註有益無益期欲損己以爲物也¶
　疏期卒也立志矜矯游心分外終無成益卒有費損也¶
行乎無名者唯庸有光¶
　註本有斯光因而用之¶
　疏庸用也游心無名之道者其所用智日有光明也¶
志乎期費者唯賈人也¶
　註雖已所無猶借彼而販賣也¶
<pb:CK-KZ_JY132_08p021b>¶
　疏志求之分外要期聲名而貪損神智者意唯名利猶高價¶
　販賣之人¶
人見其跂猶之魁然¶
　註夫期費者人已見其跂矣而猶自以爲安¶
　疏企危也魁安也銳情貪取分外企求他人見其危乎猶自¶
　以爲安隱愚之至也¶
與物窮者物入焉¶
　註窮謂終始¶
　疏舍止之謂也物我冥符而窮理盡性者故爲外物之所歸¶
　依之也¶
<pb:CK-KZ_JY132_08p022a>¶
與物且者其身之不能容焉能容人¶
　註且謂劵外而跂者跂者不立焉能自容不能自容焉能容¶
　人人不獲容則去也¶
　疏聊與人涉苟且於浮華貪利求名身尙矜企心靈躁競不¶
　能自容何能容物邪¶
不能容人者無親無親者盡人¶
　註身且不能容則雖已非已況能有親乎故盡是他人¶
　疏褊狹不容則無親愛旣無親愛則盡是他人逆忤旣多讎¶
　敵非少欲求安泰其可得乎¶
兵莫憯於志鏌鎁爲下¶
<pb:CK-KZ_JY132_08p022b>¶
　註夫志之所攖焦火凝水故其爲兵甚於劍㦸也¶
　疏兵戈鋒刃之徒鏌鎁良劍也夫憯毒傷害莫甚乎心心志¶
　所緣不疾而速故其爲損害甚於鏌鎁以此較量劍㦸爲下¶
寇莫大於陰陽無所逃於天地之間¶
　疏寇敵也域心得喪喜怒戰於胷中其寒凝水其熱焦火此¶
　陰陽之寇也夫勍敵巨寇猶可逃之而兵起內心如何避耶¶
非陰陽賊之心則使之也¶
　註心使氣則陰陽徵結於五藏而所在皆陰陽也故不可逃¶
　疏此非陰陽能賊害於人但由心有躁競故使之然也¶
道通其分也其成也毁也¶
<pb:CK-KZ_JY132_08p023a>¶
　註成毁無常分而道皆通¶
　疏夫物之受氣各有崖限妍醜善惡禀分毁成而此謂之成¶
　彼謂之毁道以通之無不備足¶
所惡乎分者其分也以備¶
　註不守其分而求備焉所以惡分也¶
　疏夫榮辱夀夭稟自天然素分之中反己備足分外馳騖而¶
　求備焉游心是非之境惡其所受之分也¶
所以惡乎備者其有以備¶
　註本分不備而有以求備所以惡備也若其本分素備豈惡¶
　之哉¶
<pb:CK-KZ_JY132_08p023b>¶
　疏造物已備而嫌惡之豈知自然先已備矣¶
故出而不反見其鬼¶
　註不反守其分內則其死不久¶
　疏夫出愚惑妄逐是非之境而不能反本還原者動之死地¶
　故見鬼也¶
出而得是謂得死¶
　註不出而無得乃得生¶
　疏其出心逐物遂其欲情而有所獲者此可謂得死滅之本¶
滅而有實鬼之一也¶
　註已滅其性矣雖有斯生何異於鬼¶
<pb:CK-KZ_JY132_08p024a>¶
　疏迷滅本性謂身實有失死不殊故與鬼爲一也¶
以有形者象無形者而定矣¶
　註雖有斯形苟能曠然無懷則生全而形¶
　疏象似也雖有斯形似如無者卽形非有故也曠然忘我故¶
　心靈和光而止定也¶
出無本¶
　註歘然自生非有本¶
入無竅¶
　註歘然自死非有根¶
　疏出生也入死也從無出有有無根原自有還無無乃無竅¶
<pb:CK-KZ_JY132_08p024b>¶
　穴也¶
有實而無乎處有長而無乎本剽¶
　疏剽末也亦原也本亦作摽字今隨字讀云言從無出有實¶
　有此身推索因由意無處所自古至今甚爲長遠尋之竟無¶
　本末¶
有所出而無竅者有實¶
　註言出者自有實耳其所出無根竅以出之¶
　疏有所出而無竅穴者以凡觀之謂其有實其實不有也¶
有實而無乎處者宇也¶
　註宇者有四方上下而四方上下未有窮處¶
<pb:CK-KZ_JY132_08p025a>¶
　疏宇者四方上下也方物之生謂其有實尋責宇中竟無來¶
　處宇旣非矣處豈有邪¶
有長而無本剽者宙也¶
　註宙者有古今之長而古今之長無極¶
　疏宙者往古來今也時節賒長謂之今古推求代敘竟無本¶
　末宙旣無矣本豈有邪¶
有乎生有乎死有乎出有乎入入出而無見其形¶
　註死生出入皆歘然自爾無所由故無所見其形¶
　疏出入由生死也謂其出入生死故有出入之名推窮性理¶
　竟無出入處所之形而可見也¶
<pb:CK-KZ_JY132_08p025b>¶
是謂天門¶
　註天門者萬物之都名也謂之天門猶云眾妙之門也¶
　疏天者自然之謂也自然者以無所由爲義言萬有皆無所¶
　從莫測所以自然爲造物之門戸也¶
天門者無有也萬物出乎無有¶
　註死生出入皆歘然目爾未有爲之者也然有聚散隱顯故¶
　有出入之名徒有名耳竟無出入門其安在乎故以無爲門¶
　以無爲門則無門也¶
　疏夫天然之理造化之門徒有其名竟無其實而一切萬物¶
　從此門生故郭注云以無爲門以無爲門則無門矣¶
<pb:CK-KZ_JY132_08p026a>¶
有不能以有爲有¶
　註夫有之未生以何爲生乎故必自有耳豈有之所能有乎¶
　疏有旣有矣焉能有有有之未生誰生其有椎求淅有竟無¶
　有也¶
必出乎無有¶
　註此所以明有之不能爲有而自有耳非謂無能爲有也若¶
　無能爲有何謂無乎¶
　疏夫已生未生二俱無有此有之出乎無有非謂此無能生¶
　有無若生有何謂無乎¶
而無有一無有¶
<pb:CK-KZ_JY132_08p026b>¶
　註一無有則遂無矣無者遂無則有自歘生明矣¶
　疏不問百非四句一抄皆無故謂一無有¶
聖人藏乎是¶
　註任其自生而不生生¶
　疏玄德聖人冥眞契理藏神隱智其在兹乎¶
古之人其知有所至矣¶
　疏玄古聖人得道之士知與境合故稱爲至¶
惡乎至¶
　疏何至所由有何爲至¶
有以爲未始有物者至矣盡矣弗可以加矣¶
<pb:CK-KZ_JY132_08p027a>¶
　疏此顯至之體狀也知旣造極觀中皆空故能用諸有法未¶
　曾有一物者也可謂精微至極窮理盡性虛妙之甚不復可¶
　加矣¶
其次以爲有物矣¶
　疏其次以下未達眞空而諸萬境用爲有物也¶
將以生爲喪也¶
　註喪其散而之乎聚也¶
以死爲反也¶
　註還融液也¶
　疏喪失也流俗之人以生爲得以死爲喪今欲反於迷情故¶
<pb:CK-KZ_JY132_08p027b>¶
　以生爲喪以其無也以死爲反反於空寂雖未盡於至妙猶¶
　齊於死生¶
是以分已¶
　註雖欲均之然已分也¶
　疏雖齊死生猶見死生之異故從非有而起分別也¶
其次曰始無有旣而有生生俄而死以無有爲首以生爲體以¶
死爲尻孰知有無死生之一守者吾與之爲友¶
　疏其次以下心知稍闇而始本無有從無有生俄頃之間此¶
　生彼滅故用無爲其頭以生爲其形體以死爲其尻誰能知¶
　有無生死之不二而以此脩守者莊生狎而友明斯人猶難¶
<pb:CK-KZ_JY132_08p028a>¶
　得也¶
是三者雖異公族也¶
　註或有而無之或有而一之或分而齊之故謂三也此三者¶
　雖有盡與不盡然俱能無是非於胸中故謂之公族¶
　疏三者謂以無爲首以生爲體以死爲尻是也於一體之中¶
　而起此三異猶如楚家於一姓之上分爲王族¶
昭景也著戴也甲氏也著封也非一也¶
　註此四者雖公族然已非一則向之三者已復差也¶
　疏昭屈景楚之公族三姓昔屈原爲三閭大夫掌三族三姓¶
　卽斯是也此中文略故直言昭景王孫公子長大加冠故著¶
<pb:CK-KZ_JY132_08p028b>¶
　衣而戴冠也各有品秩咸莅職官因官賜姓故有甲第氏族¶
　也功績旣著封之茅土枝派分流故非一也猶如一道之中¶
　分爲有無生死種類不同名實各異故引其族爲譬也¶
有生黬也¶
　註直聚氣也¶
　疏黬疵也無有此形質而謂之生者直是聚氣成疵黬非所¶
　貴者也¶
披然曰移是¶
　註旣披然而有分則各是其所是矣是無常在故曰移¶
　疏披分散也天道無彼我而物有是非是非不定故分散移¶
<pb:CK-KZ_JY132_08p029a>¶
　徙而不常也其移是之狀列在下文¶
嘗言移是非所言也¶
　註所是之移已著於言前矣¶
　疏理形是非故或言耳然是非之移非在言也¶
雖然不可知者也¶
　註不言其移則其移不可知故試言也¶
　疏雖復是非不由於言而非言無以知是非故試言是非一¶
　遣於是非名不寄言則不知是非之無是非也¶
臘者之有膍胲可散而不可散也¶
　註物各有用¶
<pb:CK-KZ_JY132_08p029b>¶
　疏臘者大祭也膍生百葉也胲備也亦言是牛蹏也臘祭之¶
　時牲牢甚備至於四枝五藏並皆陳設祭事旣訖方復散之¶
　則以散爲是若是祭未了則不合散則以散爲不是是知是¶
　與不是移徙無常¶
觀室者周於寢廟又適期偃焉¶
　註偃謂屏厠¶
　疏偃屏厠也祭事旣竟齋宮與飲施設餘胙屋室之中觀看¶
　周旋於寢廟之內飲食旣久應須便僻故往圊圂而便尿也¶
　飲食則以寢廟爲是便尿則以圊圂爲是是非無常竟何定¶
　乎臘者明聚散無恒觀室顯處所不定俱無是非也¶
<pb:CK-KZ_JY132_08p030a>¶
爲是舉移是¶
　註寢廟則以饗燕屏厠則以偃溲當其偃溲則寢廟之是移¶
　於屏厠矣故是非之移一彼一此誰能常之故至人因而乘¶
　之則均耳¶
請常言移是是以生爲本¶
　註物之變化無時非生生則所在皆本也¶
　疏夫冥忘生死者則無是無非者也祇爲滯生所以執是也¶
　必能遣生是將安寄故知移是以生爲本¶
以知爲師¶
　註所知雖異而各師其知¶
<pb:CK-KZ_JY132_08p030b>¶
因以乘是非¶
　註乘是非者無是非也¶
　疏因其師知之心心乘是非之用豈知師知者顚倒是非者¶
　無是非乎¶
果有名實¶
　註物之名實果各自有¶
　疏夫物云云悉皆虛幻芻狗萬像名實何於倒置之徒謂决¶
　定有此名實也¶
因以巳爲質¶
　註質主也物各謂已是足以爲是非之主¶
<pb:CK-KZ_JY132_08p031a>¶
　疏質主也妄執名實遂用己爲名實之主而競是非也¶
使人以爲已節¶
　註人皆謂已是故莫通¶
　疏節者至操也旣迷名實又滯是非遂使無識之人堅執虛¶
　名以爲節操也¶
因以死償節¶
　註當其所守非直脫也¶
　疏守是非以成志操慤乎不拔期死執之也¶
若然者以用爲知以不用爲愚以徹爲名以窮爲辱¶
　註不能隨所遇而安之¶
<pb:CK-KZ_JY132_08p031b>¶
　疏以炫燿爲智晦迹爲愚通徹爲榮名窮塞爲恥辱若然者¶
　豈能一窮通榮辱乎¶
移是今之人也¶
　註玄古之人無是無非何移之有¶
　疏夫固執名實移滯是非澆季浮偽今世之人也豈上古湻¶
　和質樸之士乎¶
是蜩與鷽鳩同於同也¶
　註同共是其所同¶
　疏蜩鷽二蟲以蓬蒿爲是二蟲同是未爲通見移是之人斯¶
　之類也蜩同於鳩鳩同於蜩故曰同於同也¶
<pb:CK-KZ_JY132_08p032a>¶
蹍市人之足則辭以放驁¶
　註稱已脫誤以謝之¶
　疏蹍蹋也履也履蹋市廛之人不相識者之脚則謝云已傲¶
　慢放縱錯誤而然非故爲也者¶
兄則以嫗¶
　註言嫗詡之無所辭謝¶
　疏蹋著兄弟之足則嫗詡而憐之不以言愧¶
大親則已矣¶
　註明恕素足¶
　疏若父蹋子足則默然而已不復辭費故知言辭往來者僞¶
<pb:CK-KZ_JY132_08p032b>¶
　不實¶
故曰至禮有不人¶
　註不人者視人若已視人若已則不相辭謝斯乃禮之至也¶
　疏自彼兩忘視人若已不分人在已外何辭謝之有乎斯至¶
　禮也¶
至義不物¶
　註各得其宜則物皆我也¶
　疏物我雙遣妙得其宜不知我外有物何裁非之有斯至義¶
至知不謀¶
　註謀而後知非自然知¶
<pb:CK-KZ_JY132_08p033a>¶
　疏率性而照非謀謨而智斯至智也¶
至仁無親¶
　註譬之五藏未曾相親而仁已至矣¶
　疏方之手足更相御用無心相爲而相濟之功成矣豈有親¶
　愛於其間哉¶
至信辟金¶
　註金玉者小信之質耳至信則除矣¶
　疏辟除也金玉者信之質耳至信則棄除之矣¶
徹志之勃解心之謬去德之累達道之塞¶
　疏徹毁也勃亂也繆繫縛也此略標名下具顯釋也¶
<pb:CK-KZ_JY132_08p033b>¶
貴富顯嚴名利六者勃志也¶
　疏榮貴富贍高顯尊嚴聲名利祿六者亂情志之具也¶
容動色理氣意六者謬心也¶
　疏容貌變動顔色辭理氣調情意六者綢繆繫縛心靈者也¶
　本亦有作謬字者解心之謬妄也¶
惡欲喜怒哀樂六者累德也¶
　疏憎惡愛欲欣喜恚怒悲哀歡樂六者德家之患累也¶
去就取與知能六者塞道也¶
　疏去捨從就貪取施與知慮彼能六者蔽眞道也¶
此四六者不盪胸中則正正則靜靜則明明則虛虛則無爲而¶
<pb:CK-KZ_JY132_08p034a>¶
　無不爲也¶
　註盪動也¶
　疏四六之病不動盪於胸中則心神平正正則安靜靜則照¶
　明明則虛通虛通則恬淡無爲應物而無不窮也¶
道者德之欽也¶
　疏道是所修之法德是臨人之法重人輕法故欽仰於道¶
生者德之光也¶
　疏天地之大德曰生故生化萬物者盛德之光華也¶
性者生之質也¶
　疏質本也自然之性者是稟生之本也¶
<pb:CK-KZ_JY132_08p034b>¶
性之動謂之爲¶
　註以性自動故稱爲耳此乃眞爲非有爲也¶
　疏率性而動分內而爲爲而無爲非有爲也¶
爲之僞謂之失¶
　疏感物而動性之欲僞情分外有爲謂之喪道也¶
知者接也知者謨也¶
　疏夫交接前物謀謨情事故謂之知也¶
知者之所不知猶睨也¶
　註夫目之能視非知視而視也不知視而視不知知而知耳¶
　所以爲自然若知而後爲則知僞也¶
<pb:CK-KZ_JY132_08p035a>¶
　疏睨視也夫目之張視也不知所以視而視視有明暗心之¶
　能知不知所以知而知而知有深淺目不能視而不可彊視¶
　心不能知而不可彊知若有分限故猶如睨也¶
動以不得已之謂德¶
　註若得已而動則爲彊動者所以失也¶
　疏夫迫而後動和而不習不得已而用之可謂盛德也¶
動無非我之謂治¶
　註動而效彼則亂¶
　疏率性而動不捨我效物合於正理故不亂¶
名相反而實相順也¶
<pb:CK-KZ_JY132_08p035b>¶
　註有彼我之名故反各得其實則順¶
　疏有彼我是非之名故相反無彼我是非之實故相順也¶
羿工乎中微而拙乎使人無已譽¶
　註善中則善取譽矣理常俱¶
　疏羿古之善射人工巧也羿彎弓放矢工中前物盡射家之¶
　微妙旣有斯伎則擅斯名使已無令譽不可得也¶
聖人工乎天而拙乎人¶
　註任其自然天也有心爲之人也¶
　疏前起譬此合喻也聖人妙契自然功侔造化使羣品日用¶
　不知不顯其迹此誠難也故上文云使天下兼忘我難¶
<pb:CK-KZ_JY132_08p036a>¶
夫工乎天而俍乎人者唯全人能之¶
　註工於天卽俍於人矣謂之全人全人則聖人也¶
　疏俍善也全人神人也夫巧合天然善能晦迹澤及萬世而¶
　日用不知者其神人之謂乎神人無功故能之耳¶
唯蟲能蟲唯蟲能天¶
　註能還守蟲卽是能天¶
　疏鳥飛獸走能蟲也蛛網蜣丸能天也皆禀之造物豈倣傚¶
　之所致哉¶
全人惡天惡人之天¶
　疏夫全德之人神功不測豈嫌己之素分而惡人之所稟哉¶
<pb:CK-KZ_JY132_08p036b>¶
　蓋不然率順其天然而已矣¶
而況吾天乎人乎¶
　註都不知而任之斯謂工乎天¶
　疏天乎人乎不見人天之異都任之也前自遺天人美惡猶¶
　有天人此句混一天人不見天人之異也吾者論主假自稱¶
　也¶
一雀適羿羿必得之威也¶
　註威以取物物必逃之¶
　疏假有一雀羿善射射必得之此以威猛獲非由德慧故所¶
　獲者少所逃者多以威御世其義亦爾¶
<pb:CK-KZ_JY132_08p037a>¶
以天下爲之籠則雀無所逃¶
　註天下之物各有所好所好各得則逃將安在¶
　疏大道曠蕩無不制圍故以天地爲籠則雀無逃處是知以¶
　威取物深乖大造¶
是故湯以庖人籠伊尹秦穆公以五羊之皮籠百里奚¶
　疏伊尹有莘氏之媵臣能調鼎負玉鼎以干湯湯知其賢也¶
　又順其性故以庖廚而籠之百里奚没狄狄人愛羊皮秦穆¶
　公以五色羊皮而贖之又云百里奚好著五色羊皮裘號曰¶
　五羖大夫而湯聖穆賢俱能好士故得此二人用爲良佐皆¶
　順其本性所以籠之¶
<pb:CK-KZ_JY132_08p037b>¶
是故非以其所好籠之而可得者無有也¶
　疏順其所好則天下無難逆其本性而籠得者未之有也¶
介者拸畫外非譽也¶
　註畫所以飾容貌也刖者之貌旣以虧殘則不復以好醜在¶
　懷故拸而棄之¶
　疏介刖也拸去也畫裝也裝嚴服飾本爲容儀殘刖之人形¶
　貌殘損至於非譽榮辱無復在懷故拸而去之¶
胥靡登高而不懼遺死生也¶
　註無賴於生故不畏死¶
　疏胥靡徒役之人也千金之子固貴其身僕隸之人不重其¶
<pb:CK-KZ_JY132_08p038a>¶
　命旣不矜惜故登危而不怖懼也¶
夫復謵不餽而忘人¶
　註不識人之所惜¶
　疏餽本亦有作愧字者隨字讀之夫復於本性胥以成之旣¶
　不捨已效人遂棄忘於愧謝斯忘於人倫之道也譬之手足¶
　方諸服用更相御用豈謝賴於其間哉¶
忘人因以爲天人矣¶
　註無人之情則自然爲天人¶
　疏率其天道之性忘於人道之情因人於自然之理也¶
故敬之而不喜侮之而不怒者唯同乎天和者爲然¶
<pb:CK-KZ_JY132_08p038b>¶
　註彼形殘胥靡而猶同乎天和況天和之自然乎¶
　疏同乎天和忘於逆順故恭敬之而不喜侮慢之而不怒也¶
出怒不怒則怒出於不怒矣出爲無爲則爲出於無爲矣¶
　註此故是無不能生有有不能爲生之意也¶
　疏夫能出怒出爲者不爲不怒者也是以從不怒不爲出故¶
　知爲本無爲怒本不怒能體斯趣故侮之而不怒也¶
欲靜則平氣欲神則順心有爲也欲當則緣於不得已不得已¶
之類聖人之道¶
　註平氣則靜理足順心則神功至緣於不得已則所爲皆當¶
　故聖人以斯爲道豈求無爲於恍惚之外哉¶
<pb:CK-KZ_JY132_08p039a>¶
　疏緣順也夫欲靜攀緣必須調乎志氣神功變化莫先委順¶
　心靈和混有爲之中而欲當於理者又須順於不得止不得¶
　止者感而後應分內之事也如斯之例聖人所以用爲正道¶
　也¶
¶
¶
¶
¶
¶
¶
<pb:CK-KZ_JY132_08p039b>¶
¶
¶
¶
¶
¶
¶
¶
¶
¶
¶
<pb:CK-KZ_JY132_08p040a>¶
*** 　　徐無鬼第二十四¶
徐無鬼因女商見魏武侯¶
　疏姓徐字無鬼隱者也姓女名商魏之宰臣武侯文侯之子¶
　畢萬八世孫也無鬼欲箴規武侯故假宰臣以見之¶
武侯勞之曰先生病矣苦於山林之勞故乃肯見於寡人¶
　疏久處山林勤苦貧病忽能降志混迹俗中中心欣悅有慰¶
　勞也¶
徐無鬼曰我則勞於君君有何勞於我君將盈嗜欲長好惡則¶
性命之情病矣君將黜嗜欲掔好惡則耳目病矣¶
　註嗜欲好惡內外無可¶
<pb:CK-KZ_JY132_08p040b>¶
　疏黜廢退也掔引卻也君若嗜欲盈滿好惡長進則性命精¶
　靈困病也若屏黜嗜欲掔去好惡旣不偁適故耳目病矣是¶
　故我將慰勞於君君有何暇能勞於我也¶
我將勞君君有何勞於我¶
　疏此重結前義¶
武侯超然不對¶
　註不悅其言¶
　疏超恨也旣不稱情故長然不答¶
少焉徐無鬼曰嘗語君吾相狗也¶
　疏旣覺武侯悵然不悅試語狗馬庶愜其心¶
<pb:CK-KZ_JY132_08p041a>¶
下之質執飽而止是狸德也¶
　疏執守情志唯貪飽食此之形質德比狐狸下品之狗¶
中之質若視日¶
　疏意氣高遠望如視日體質如則中品狗也¶
上之質若亡其一¶
　疏一身也神氣定審若喪其身上品之狗也¶
吾相狗又不若吾相馬也¶
　疏狗有三品馬有數階而相狗之能不若相馬武侯庸鄙故¶
　以此逗機冀其歡悅庶幾歸正¶
吾相馬直者中繩¶
<pb:CK-KZ_JY132_08p041b>¶
　疏謂馬前齒¶
曲者中鉤¶
　疏謂馬項也¶
方者中矩¶
　疏謂馬頭也¶
圓者中規¶
　疏謂馬眼也¶
是國馬也¶
　疏合上之相是謂諸侯之國上品馬也¶
而未若天下馬也天下馬有成材¶
<pb:CK-KZ_JY132_08p042a>¶
　疏材德素成不待於習斯乃宇內上馬天王所馭也¶
若卹若失若喪其一¶
　疏眼自顧視旣似憂虞蹏足緩疏又如奔佚觀其神彩若忘¶
　已身如此之材天子馬也¶
若是者超軼絶塵不知其所¶
　疏軼過也馳走迅速超過群馬疾若迅風塵埃遠隔旣非教¶
　習故不知所由也¶
武侯大悅而笑¶
　註夫眞人之言何遜哉唯物所好之可也¶
　疏語當其機故笑而歡悅¶
<pb:CK-KZ_JY132_08p042b>¶
徐無鬼出女商曰先生獨何以說吾君乎¶
　疏議事已了辭而出女商怪君歡笑是以咨問無鬼也¶
吾所以說吾君者橫說之則以詩書禮樂從說之則以金板六¶
弢¶
　疏詩書禮樂六經金板六弢周書篇名也或言秘讖也本有¶
　作韜字者隨字讀之云是太公兵法謂文武虎豹龍犬弢也¶
　横遠也縱近也武侯好武而惡文故以兵法爲縱六經爲橫¶
　也¶
奉事而大有功者不可爲數而吾君未嘗啟齒¶
　註是直樂鴳以鍾鼓耳故愁¶
<pb:CK-KZ_JY132_08p043a>¶
今先生何以說吾君使吾君悦若此乎¶
　疏奉事武侯盡於忠節或獻替可否功績克彰如此之徒不¶
　可稱數而我君未嘗開口而微笑今子有何術遂使吾君歡¶
　悅如此邪¶
徐無鬼曰吾直告之吾相狗馬耳¶
　疏夫藥無貴賤瘉疾則良故直告犬馬更無他說¶
女商曰若是乎¶
　疏直置如是告狗馬乎怪其術淺故有斯問¶
曰子不聞夫越之流人乎去國數日見其所知而喜¶
　註各思其本性之所好¶
<pb:CK-KZ_JY132_08p043b>¶
　疏去國迢遞有流放之人或犯憲綱或遭苛政辭鄉甫爾始¶
　經數日忽逢知識喜慰何疑此起譬也¶
去國旬月見所嘗見於國中者喜¶
　疏日月稍久思鄉漸深雖非相識而國中曾見故人見之而¶
　歡也¶
及期年也見似人者而喜矣不亦去人滋久思人滋深乎¶
　註各得其所好則無思無思則忘其所以喜也¶
　疏去國周年所適漸遠故見似鄉里人而歡喜矣豈非離家¶
　漸遠而思戀滋深乎以況武侯性好犬馬久不聞政事等離¶
　鄉之人忽聞談笑¶
<pb:CK-KZ_JY132_08p044a>¶
夫逃虛空者藜藋柱乎鼪鼬之逕踉位其空聞人足音跫然而¶
喜矣又況乎昆弟親戚之謦欬其側者乎¶
　註得所至樂則大悅也¶
　疏柱塞也踉食人也跫行聲也夫時遭暴亂運屬飢荒逃避¶
　波迸於虛園宅唯有藜藋野草柱塞門庭狙猨鼪鼬蹊徑斯¶
　在若於堂宇人位虛廣間然當爾之際思鄉滋甚忽聞他人¶
　行聲猶自欣悅況乎兄弟親眷謦欬言笑者乎此重起譬也¶
久矣夫莫以眞人之言謦欬吾君之側乎¶
　註所以未嘗啟齒也夫眞人之言所以得吾君性也始得之¶
　而喜久得之則忘¶
<pb:CK-KZ_JY132_08p044b>¶
　疏武侯思聞犬馬其日固久譬彼流人方滋逃客羈弊旣淹¶
　實懷鄉眷今乃以眞人六經之說太公兵法之談謦欬其側¶
　非所宜也此合前喻也¶
徐無鬼見武侯武侯曰先生居山林食芧栗厭葱韭以賓寡人¶
久矣夫今老邪其欲干酒肉之味邪其寡人亦有社稷之福邪¶
　疏干求也久處山林飱食蔬果年事衰老勞若厭倦豈不欲¶
　求於滋味以養頽齡乎庶稟德以謀固宗廟¶
徐無鬼曰無鬼生於貧賤未嘗敢飲食君之酒肉將來勞君也¶
　疏生涯貧賤安於山藪豈欲貪於飲食以自養哉蓋不然乎¶
　將勞君也¶
<pb:CK-KZ_JY132_08p045a>¶
君曰何哉奚勞寡人¶
　疏奚何也問其所以也¶
曰勞君之神與形¶
　疏食欲無厭形勞神倦故慰之耳¶
武侯曰何謂邪¶
　疏問其所言有何意謂¶
徐無鬼曰天地之養也一¶
　註不以爲君而恣之無極¶
　疏夫天地兩儀亭毒羣品物於資養周普無偏不以爲君恣¶
　其奢侈此並是無鬼勞君之辭¶
<pb:CK-KZ_JY132_08p045b>¶
登高不可以爲長居下不可以爲短君獨爲萬乘之主以苦一¶
國之民以養耳目鼻口¶
　註如此違天地之平也¶
　疏登高位爲君子不可樂之以爲長居卑下爲百姓不可苦¶
　之以爲短而獨誇萬乘之威苦此一國黎庶貪色聲香味以¶
　恣耳目鼻口旣違天地之意竊爲公不取焉¶
夫神者不自許也¶
　註物與之耳¶
　疏許與也夫聖主神人物我平等必不多貪滋味而自與焉¶
夫神者好和而惡姦¶
<pb:CK-KZ_JY132_08p046a>¶
　註與物共者和也私自許者姦也¶
　疏夫神聖之人好與物和同而惡姦私者¶
夫姦病也故勞之唯君所病之何也¶
　疏夫姦者私通於理爲病君獨有病其困如何¶
武侯曰欲見先生久矣吾欲愛民而爲義偃兵其可乎¶
　疏欲行愛養之仁而爲裁非之義脩於文教偃息兵戈如斯¶
　治國未知可不也¶
徐無鬼曰不可愛民害民之始也¶
　註愛民之迹爲民所尙尙之爲愛愛已偽也¶
爲義偃兵造兵之本也¶
<pb:CK-KZ_JY132_08p046b>¶
　註爲義則名彰名彰則競興競興則喪其眞矣父子君臣懷¶
　情相欺雖欲偃兵其可得乎¶
　疏夫偏愛之仁裁非之義偃武之功脩文之事迹旣彰矣物¶
　斯徇焉害民造兵自此始也¶
君自此爲之則殆不成¶
　註從無爲爲之乃成耳¶
　疏自從也殆近也從此以爲必殆隳敗無爲之本故近不成¶
　也¶
凡成美惡器也¶
　註美成於前則偽生於後故成美者乃惡器也¶
<pb:CK-KZ_JY132_08p047a>¶
　疏夫善善之事成之於前美迹旣彰物則趨競故爲惡之器¶
　具也¶
君雖爲仁義幾且僞哉¶
　註民將以僞斷之耳未肯爲眞也¶
　疏幾近也仁義迹顯物皆喪眞故近偽本也¶
形固造形¶
　註仁義有形故僞形必作¶
　疏仁義二塗並有形迹故前迹旣依後形必造¶
成固有伐¶
　註成則顯也¶
<pb:CK-KZ_JY132_08p047b>¶
　疏夫功名成者必招爭競故有征伐¶
變固外戰¶
　註失其常然¶
　疏夫造作刑法而變更易常者物必害之故致外敵事多爭¶
　戰¶
君亦必無盛鶴列於麗譙之間¶
　註鶴列陳兵也麗譙高樓也¶
無徒驥於錙壇之宫¶
　註步兵曰徒但不當爲義愛民耳亦無爲盛兵走馬¶
　疏鶴列陳兵也言陳設兵馬如鶴之行列也麗譙高樓也言¶
<pb:CK-KZ_JY132_08p048a>¶
　其華麗譙嶢也錙壇宮名也君但勿起心偃兵爲義亦無勞¶
　盛陳兵卒於高樓之下徒驥馬宮苑之間¶
無藏逆於得¶
　註得中有逆則失耳¶
　疏莫包藏逆心而苟於得¶
無以巧勝人¶
　註守其朴而朴各有所能則平¶
　疏大巧若拙各敦樸素莫以機心爭勝於人¶
無以謀勝人¶
　註率其眞知而知各有所長則均¶
<pb:CK-KZ_JY132_08p048b>¶
　疏忘心遣慮率其直知勿以謀謨勝捷於物¶
無以戰勝人¶
　註以道應物物服而無勝名¶
　疏先爲清淡以道服人勿以兵戰取勝於物¶
夫殺人之士民兼人之土地以養吾私與吾神者其戰不知孰¶
善勝之惡乎在¶
　註不知以何爲善則雖克非己勝¶
　疏夫應天順人而或滅凶殄逆者雖亡國戮人而不失百姓¶
　之歡心也若使誅殺人民兼土并地而意在貪取私養其身¶
　及悅其心者雖復戰克前敵善勝於人不知此勝在於何處¶
<pb:CK-KZ_JY132_08p049a>¶
　善且在誰邊也¶
君若勿已矣修胷中之誠以應天地之情而勿攖¶
　註若未能已則莫若脩己之誠¶
　疏誠實也攖擾也事不得止應須治國若修心中之實應二¶
　儀之生殺無勞作法攖擾黎民¶
夫民死已脫矣君將惡乎用夫偃兵哉¶
　註甲兵無所陳非偃也¶
　疏大順天地施化無心民以勝殘免脫傷死何勞措意作法¶
　偃兵邪¶
黃帝將見大隗乎具茨之山¶
<pb:CK-KZ_JY132_08p049b>¶
　疏黃帝軒轅也大隗大道廣大而隗然空寂也亦言大隗古¶
　之至人也具茨山名也在滎陽密縣界亦名泰隗山黃帝聖¶
　人久㝠至理方欲寄尋玄道故託迹具茨¶
方明爲御昌㝢驂乘張若謵朋前馬昆閽滑稽後車¶
　疏方明滑稽等皆是人名在右爲驂在左爲御前馬馬前爲¶
　導也後車車後爲從也¶
至於襄城之野七聖皆迷無所問塗¶
　註聖者名也名生而物迷矣雖欲之乎大隗其可得乎¶
　疏塗道也今汝州有襄城縣在泰隗山南卽黃帝訪道之所¶
　也自黃帝已上至于滑稽總有七聖也注云聖者名也名生¶
<pb:CK-KZ_JY132_08p050a>¶
　而物迷矣雖欲之乎大隗其可得乎此注得之今子重釋也¶
適遇牧馬童子問塗焉¶
　疏牧馬童子得道人也牧馬曰牧適爾而值牧童因問道之¶
　所在¶
曰若知具茨之山乎曰然¶
　疏若汝也然猶是也問山之處所答云我知¶
若知大隗之所存乎曰然¶
　疏存在也又問道之所在答云知處¶
黃帝曰異哉小童非徒知具茨之山又知大隗之所存請問爲¶
天下¶
<pb:CK-KZ_JY132_08p050b>¶
　疏帝驚異牧童知道所在因問緝理區宇其法如何¶
小童曰夫爲天下者亦若此而已矣又奚事焉¶
　註各自若則無事矣無事乃可以爲天下也¶
　疏異何也若如也夫欲修爲天下亦如治理身身旣無爲物¶
　有何事故老經云我無爲而民自化¶
予少而自遊於六合之內予適有瞀病有長者教予曰若乘日¶
之車而遊於襄城之野¶
　註日出而遊日入而息¶
　疏六合之內謂囂塵之裏也瞀病謂風眩冒亂也言我少遊¶
　至道之境棲心塵垢之外而有眩病未能體眞幸聖人教我¶
<pb:CK-KZ_JY132_08p051a>¶
　修道晝作夜息乘日遨游以此安居而逍遙處世本有作車¶
　字者謂乘日新以變化¶
今予病少痊予又且復遊於六合之外夫爲天下亦若此而已¶
予又奚事焉¶
　註夫爲天下莫過自放任自放任矣物亦奚攖焉故我無爲¶
　而民自化¶
　疏痊除也虛妄之病久已痊除任染而游心物外治身治國¶
　豈有異乎物我混同故無事也¶
黃帝曰夫爲天下者則誠非吾子之事¶
　註事由民作¶
<pb:CK-KZ_JY132_08p051b>¶
雖然請問爲天下¶
　註令民自得必有道也¶
　疏夫牧養蒼生實非聖人務理雖如此猶請示以要言¶
小童辭¶
　疏無所說也¶
黃帝又問¶
　疏殷勤請小童也¶
小童曰夫爲天下者亦奚以異乎牧馬者哉亦去其害馬者而¶
已矣¶
　註馬以過分爲害¶
<pb:CK-KZ_JY132_08p052a>¶
　疏害馬者謂分外之事也夫治身莫先守分故牧馬之術可¶
　以養民問旣殷勤聊爲此答¶
黃帝再拜稽首稱天師而退¶
　註師夫天然而去其過分則大隗至也¶
　疏頓悟聖言故身心愛敬退其分外至乎大隗合乎天然之¶
　道其在吾師乎¶
知士無思慮之變則不樂¶
　疏世屬艱危時逢禍變知謀之士思而慮之如其不然則不¶
　樂也¶
辯士無談說之序則不樂¶
<pb:CK-KZ_JY132_08p052b>¶
　疏辯類縣河辭同炙輠無談說端故則不歡樂¶
察士無凌誶之事則不樂¶
　疏機警之士明察之人若不容主客問訊辭鋒凌轢則不樂¶
　也¶
皆囿於物者也¶
　註不能自得於內而樂物於外故可囿也故各以所樂囿之¶
　則萬物不召而自來非彊之也¶
　疏此數人者各有偏滯未達大方並囿域於物也¶
招世之士興朝¶
　疏推薦忠良招致人物之士可以與於朝廷也¶
<pb:CK-KZ_JY132_08p053a>¶
中民之士榮官¶
　疏治理四民甚龍折中斯人精幹局分可以榮官¶
筋力之士矜難¶
　疏英髦壯士有力如虎時逢危難務於濟世也¶
勇敢之士奮患¶
　疏武勇之士果决之人奮發雄豪滌除禍患¶
兵革之士樂戰¶
　疏情好干戈志存鋒刃如此之士樂於征戰¶
枯槁之士宿名¶
　疏食寡衣褐形容顦顇留心寢宿唯在聲名也¶
<pb:CK-KZ_JY132_08p053b>¶
法律之士廣治¶
　疏刑法之士留情格條懲惡勸善其治大也¶
禮教之士敬容¶
　疏節文之禮矜敬容貌¶
仁義之士貴際¶
　註士之不同若此故當之者不可易其方¶
　疏世有迍邅時逢際會則施行仁義以著名勳際會也¶
農夫無草萊之事則不比商賈無市井之事則不比¶
　註能同則事同所以比¶
　疏比和樂古者因井爲市故謂之市井也若乖本務情必不¶
<pb:CK-KZ_JY132_08p054a>¶
　和也¶
庶人有旦暮之業則勸¶
　註業得其志故勸¶
　疏眾庶之人各有事旦暮稱情故自勉勵¶
百工有器械之巧則壯¶
　註事非其巧則惰¶
　疏壯盛也百工功巧各有器械能順其情事斯盛矣¶
錢財不積則貪者憂¶
　註物得所嗜而樂也¶
權勢不尤則夸者悲¶
<pb:CK-KZ_JY132_08p054b>¶
　疏尤甚也夫貪競之人必聚財以適性矜誇之士假權勢以¶
　娛心事苟乖情則憂悲斯生矣¶
勢物之徒樂變¶
　註權勢生於事變¶
　疏夫禍起則權勢尤故以勢陵物之徒樂禍變也¶
遭時有所用不能無爲也¶
　註凡此諸士用各有時時用則不能自已也苟不遭時則雖¶
　欲自用其可得乎故貴賤無常也¶
　疏以前諸士遭遇時命情隨事遷故不無爲也¶
此皆順比於歲不物於易者也¶
<pb:CK-KZ_JY132_08p055a>¶
　註士之所能各有其極若四時之不可易耳故當其時物順¶
　其倫次則各有用矣是以順歲則時序易性則不物物而不¶
　物非毁如何¶
　疏比次第也夫士之所行能有長短用捨隨時成有次第方¶
　之歲敘炎涼不易於物不物猶不易於物者也¶
馳其形性潛之萬物終身不反悲夫¶
　註不守一家之能而之夫萬方以要時利故有匐匍而歸者¶
　所以悲也¶
　疏馳騖身心潛伏前境至乎没命不知反歸頑愚若此深可¶
　悲歎也已矣¶
<pb:CK-KZ_JY132_08p055b>¶
莊子曰射者非前期而中謂之善射天下皆羿也可乎¶
　註不期而中謂誤中者也非善射也若謂謬中爲善射是則¶
　天下皆可謂之羿可乎言不可也¶
　疏期謂準的也夫射無期準而誤中一物卽謂之善射者若¶
　以此爲善射可乎¶
惠子曰可¶
　疏謂宇內皆羿也¶
莊子曰天下非有公是也而各是其所是天下皆堯也可乎¶
　註若謂謬中者羿也則私自是者亦可謂堯矣莊子以此明¶
　妄中者非羿而自是者非堯¶
<pb:CK-KZ_JY132_08p056a>¶
　疏各私其是故無公是也而唐堯聖人對桀爲是若各是其¶
　所是則皆聖人可乎言不可¶
惠子曰可¶
　疏言各是其是天下盡堯有斯理而惠施滯辨有言無實¶
莊子曰然則儒墨楊秉四與夫子爲五果孰是邪¶
　註若皆堯也則五子何爲復相非乎¶
　疏儒姓鄭名緩墨名翟也楊名朱秉者公孫龍字也此四子¶
　者並聰明過物蓋世雄辨添惠施爲五各相是非未知次定¶
　用誰爲是若天下皆堯何爲五復相非乎¶
或者若魯遽者邪其弟子曰我得夫子之道矣吾能冬爨鼎而¶
<pb:CK-KZ_JY132_08p056b>¶
夏造冰矣¶
　疏姓魯名遽周初人云冬取千年燥灰以擁火須臾出火可¶
　以爨鼎盛夏以瓦瓶盛水湯中煮之縣瓶井中須臾成冰也¶
　而迷惑之俗自是非徒與魯無異也¶
魯遽曰是直以陽召陽以陰召陰非吾所謂道也¶
　疏千年灰陽也火又陽也此是以陽召陽井中陰也水又陰¶
　也此是以陰召陰魯遽此言非其弟子也¶
吾示子乎吾道於是爲之調瑟廢一於堂廢一於室鼓宮宮動¶
鼓角角動音律同矣¶
　註俱亦以陽召陽而橫自以爲是¶
<pb:CK-KZ_JY132_08p057a>¶
　疏廢置也置一瑟於堂中置一瑟於室內鼓堂中宮角室內¶
　弦應而動斯乃五音六律聲同故也猶是以陽召陽也¶
夫或改調一弦於五音無當也¶
　註隨調而改¶
　疏堂中改調一弦則室內音無復應動當爲律不同故也¶
鼓之二十五弦皆動¶
　註無聲則無以相動有聲則非同不應今改此一絃而二十¶
　五弦皆改其以急緩爲調也¶
　疏應唯宮角而已密二十五弦俱動聲律同者悉應動也¶
未始異於聲而音之君已¶
<pb:CK-KZ_JY132_08p057b>¶
　註魯遽以此夸其弟子然亦以同應同耳未爲獨能其事也¶
　疏聲律之外曾更有異術雖復應動不同總以五音爲其君¶
　主而已旣無他術何足以自夸¶
且若是者邪¶
　註五子各私所見而是其所是然亦無異於魯遽之夸其弟¶
　子未能相出也¶
　疏惠子之言各私其是務夸陵物不異魯遽故云若是¶
惠子曰今夫儒墨楊秉且方與我以辯相拂以辭相鎮以聲而¶
未始吾非也則奚若矣¶
　註未始吾非者各自是也惠子便欲以此爲至¶
<pb:CK-KZ_JY132_08p058a>¶
莊子曰齊人蹢子於宋者其命閽也不以完¶
　註投之異國使門者守之出便與手不保其全此齊人之不¶
　慈也然亦自以爲是故爲之¶
　疏閽守門人也齊之人棄蹢其子於宋仍命以此不亦我是¶
其求鈃鍾也以束縛¶
　註乃反以愛鍾器爲是束縛恐其破傷¶
其求唐子也而未始出域有遺類矣¶
　註唐失也失亡其子而不能遠索遺其氣類而亦未始自非¶
　人之自是有斯謬矣¶
　疏鈃小鍾也唐亡失也求覓亡子不偶境域束縛鈃鍾恐其¶
<pb:CK-KZ_JY132_08p058b>¶
　損壞賤子貴器爲不慈遺其氣類亦言我是¶
夫楚人寄而蹢閽者¶
　註俱寄止而不能自投於高地也¶
夜半於無人之時而與舟人鬭未始離於岑而足以造於怨也¶
　註岑岸也夜半獨上人船未離岸已共人鬬言齊楚二人所¶
　行若此而未嘗自以爲非今五子自是豈異斯哉¶
　疏楚郢之人因子客寄近于江濱之側投蹢守門之家夜半¶
　無人之時輙入他人舟上而船未離岑已共舟人鬬打不懷¶
　恩德更造怨辭愚猥如斯亦云我是惠子之徒此之類也岑¶
　岸也¶
<pb:CK-KZ_JY132_08p059a>¶
莊子送葬過惠子之墓顧謂從者曰郢人堊漫其鼻端若蠅翼¶
使匠石斲之匠石運斤成風聽而斲之¶
　註瞑目恣手¶
　疏郢楚都也漢書揚雄傳作郢乃因郢人謂泥畫之人也堊¶
　者白土也漫汙也莊生送親知之喪過惠子之墓緬懷疇昔¶
　仍起斯譬瞑目恣手聽聲而斲運斤之妙遂成風聲若蠅翼¶
　者言其神妙也¶
盡堊而鼻不傷郢人立不失容宋元君聞之召匠石曰嘗試爲¶
寡人爲之¶
　疏去堊漫而鼻無傷損郢人立傍容貌不失元君聞其神妙¶
<pb:CK-KZ_JY132_08p059b>¶
　嘗試召而爲之¶
匠石曰臣則嘗能斲之雖然臣之質死久矣自夫子之死也吾¶
無以爲質矣吾無與言之矣¶
　註非夫不動之質忘言之對則雖至言妙斲而無所用之¶
　疏質對也匠石雖巧必須不動之質莊子雖賢猶藉忘言之¶
　對蓋知惠子之亡莊子喪偶故匠人輟成風之妙響莊子息¶
　濠上之微言¶
管仲有病桓公問之曰仲父之病病矣可不謂云至於大病則¶
寡人惡乎屬國而可¶
　疏管仲姓管名仲字夷吾齊相也是鮑叔牙之友人桓公尊¶
<pb:CK-KZ_JY132_08p060a>¶
　之號曰仲父桓公卽小白也一匡天下九合諸侯而爲霸主¶
　者管仲之力也病病者言是病極重也大病者至死也旣將¶
　屬纊故臨問之仲父死後屬付國政與誰爲可也¶
管仲曰公誰欲與公曰鮑叔牙¶
　疏問國政欲與誰答曰與鮑叔也¶
曰不可其爲人絜廉善士也其於不已若者不比之又一聞人¶
之過終身不忘使之治國上且鉤乎君下且逆乎民其得罪於¶
若也將弗久矣¶
　疏姓鮑字叔牙貞廉清絜善人也而事猥之人不如己者不¶
　比數之一聞人之過至死不忘率性廉直不堪宰輔上以忠¶
<pb:CK-KZ_JY132_08p060b>¶
　直鉤束於君下以清明逆忤百姓不能和混故君必罪之管¶
　仲賢人通鑒於物恐危社稷慮害叔牙故不舉之也¶
公曰然則孰可對曰勿已則隰朋可其爲人也上忘而下畔¶
　註高而不亢¶
　疏姓隰名朋齊賢人也叛猶望也混高卑一榮辱故己爲卿¶
　輔能遺富貴之尊下撫黎元須忘皂隸之賤事不得止用之¶
　可也¶
愧不若黃帝而哀不己若者¶
　註故無棄人¶
　疏不及己者但懷哀悲輔弼齊侯期於淳樸心之所愧不逮¶
<pb:CK-KZ_JY132_08p061a>¶
　軒轅也¶
以德分人謂之聖以財分人謂之賢¶
　疏聖人以道德拯物賢人以財貨濟人也¶
以賢臨人未有得人者也以賢下人未有不得人者也其於國¶
有不聞也其於家有不見也勿已則隰朋可¶
　疏運智明察臨於百姓逆忤物情叔牙治國則不問物之小¶
　瑕治家則不見人之過勿已則隰朋可總結以前義¶
吳王浮于江登乎狙之山眾狙見之恂然棄而走逃於深蓁有¶
一狙焉委蛇攫𢮞見巧乎王王射之敏給¶
　註敏疾也給續括也¶
<pb:CK-KZ_JY132_08p061b>¶
　疏狙獼猴也山多獼猴故謂之狙山也恂怖懼也蓁棘叢也¶
　委蛇從容也攫𢮞騰擲也敏給猶速也吳王浮江遨遊眺望¶
　眾狙恂懼走避深棘獨一老狙恃便敖王王旣怪怒急速射¶
　之¶
搏捷矢¶
　註捷速也矢往雖速而狙猶搏之¶
　疏搏接也捷速也矢箭也箭往雖速狙皆接之其敏捷也如¶
　此¶
王命相者趨射之狙執死¶
　疏命召也相助也謂王之左右也王旣自射不中乃召左右¶
<pb:CK-KZ_JY132_08p062a>¶
　亂趨射之於是狙抱樹而死¶
王顧謂其友顔不疑曰之狙也伐其巧恃其便以敖予以至此¶
殛也戒之哉嗟乎無以汝色驕人哉¶
　疏姓顔字不疑王之友也殛死也予我也狙矜伐勁巧恃賴¶
　方便傲慢於王遂遭死殛嗟此狡獸可以戒人勿淫聲色驕¶
　豪於世¶
顔不疑歸而師董梧以鋤其色去樂辭顯三年而國人稱之¶
　註稱其忘巧遺色而任夫素朴¶
　疏姓董名梧吳之賢人也鋤除去也旣奉王教於是退歸悔¶
　過自新師於有道除其美色去其聲樂重素朴辭榮華修德¶
<pb:CK-KZ_JY132_08p062b>¶
　三年國人稱其賢善¶
南伯子綦隱几而坐仰天而噓¶
　疏猶是齊物中南郭子綦也其隱几等義並具解內篇¶
顔成子入見曰夫子物之尤也形固可使若槁骸心固可使若¶
死灰乎¶
　疏顔成子綦門人也尤甚也每仰歎先生忘物之甚必固形¶
　同槁骸心若死灰慕德殷勤有此嗟詠也¶
曰吾嘗居山穴之口矣當是時也田禾一覩我而齊國之眾三¶
賀之¶
　註以得見子綦爲榮¶
<pb:CK-KZ_JY132_08p063a>¶
　疏山穴齊南山也田禾齊王姓名子綦隱居山穴德音遐振¶
　齊主暫覩以見爲榮所以一國之人三度慶賀也¶
我必先之彼故知之我必賣之彼故鬻之¶
　疏我聲名在先故使物知我我便是賣於名聲故田禾見而¶
　則之¶
若我而不有之彼惡得而知之若我而不賣之彼惡得而鬻之¶
　疏若我韜光晦迹不有聲名彼之世人何得知我我若名價¶
　不貴彼何得見而則之只爲不能滅迹匿端故爲物之所賣¶
　鬻也¶
嗟乎我悲人之自喪者¶
<pb:CK-KZ_JY132_08p063b>¶
　疏喪猶亡失也子綦悲歎世人捨己慕他喪失其道¶
吾又悲夫悲人者¶
　疏夫道無得喪而物有悲樂故悲人之自喪者亦可悲也¶
吾又悲夫悲人之悲者其後而日遠矣¶
　註子綦知夫爲之不足以救彼而適足以自傷我故以不悲¶
　悲之則其悲稍去而泊然無心枯槁其形所以爲日遠矣¶
　疏夫玄道沖虛無喪無樂是以悲人自喪及悲者雖復前後¶
　悲深淺稱異咸未偕道故亦可悲悲而又悲遣之又遣教旣¶
　彰矣玄玄之理斯著與眾妙相符故曰而深遠矣¶
仲尼之楚楚王觴之孫叔敖執爵而立市南宜僚受酒而祭曰¶
<pb:CK-KZ_JY132_08p064a>¶
古之人乎於此言已¶
　註古之言者必於會同¶
　疏觴酒器之總名謂以酒燕之也爵亦酒器受一升古人欲¶
　飲必先祭其宜僚瀝酒祭故祝聖人願與孔子於此言論也¶
曰丘也聞不言之言矣未之嘗言¶
　註聖人無言其所言者百姓之言耳故曰不言之言苟以言¶
　爲不言則雖言出於口故爲未之嘗言¶
於此乎言之¶
　註今將於此言於無言¶
　疏夫理而教不言矣教而理未之嘗言也是以聖人妙體斯¶
<pb:CK-KZ_JY132_08p064b>¶
　趣故終曰言而未嘗言也孔子應宜僚之請故於此亦言於¶
　無言矣¶
市南宜僚弄丸而兩家之難解孫叔敖甘寢秉羽而郢人投兵¶
　註此二子息訟以默澹泊自若而兵難自解¶
　疏姓熊字宜僚楚之賢人亦是勇士沉默者也居於市南因¶
　號曰市南子焉楚白公勝欲因作亂將殺令尹子西司馬子¶
　綦言熊宜僚勇士也若得敵五百人遂遣使屈之宜僚正上¶
　下弄丸而戲不與使者言使因以劍乘之宜僚曾不驚懼旣¶
　不從命亦不言他白公不得宜僚反事不成故曰兩家難解¶
　姓孫字叔敖楚之令尹甚有賢德者也郢楚都也投息也叔¶
<pb:CK-KZ_JY132_08p065a>¶
　敖藴藉誠實之高枕而逍遙會理忘言執羽扇而自得遂使¶
　敵國不侵折衝千里之外楚人無事修其文德息其武略彰¶
　二子有此功能故可與仲尼晤言贊揚玄道也¶
邱願有喙三尺¶
　註苟所言非己則雖終身言故爲未嘗言耳是以有喙三尺¶
　未足稱長凡人閉口未是不言¶
　疏喙口也苟其言當卽此無言假余喙長三尺與閉口何異¶
　故願有之也¶
彼之謂不道之道¶
　註彼謂二子¶
<pb:CK-KZ_JY132_08p065b>¶
　疏彼謂所詮之理不道而道言非道非不道也¶
此之謂不言之辯¶
　註此謂仲尼¶
　疏此謂能詮之教不言而言非言非不言也子玄乃云此謂¶
　仲尼斯注粗淺失之遠矣夫不道不言斯乃探微索隱窮理¶
　盡性豈二子之所能邪若以甘寢弄丸而稱息訟以默者此¶
　則默語縣隔丘何得有喙三尺乎故不可也又此一章盛談¶
　玄極觀其文勢不關孫熊明矣¶
故德總乎道之所一¶
　註道之所容者雖無方然總其大歸莫過於自得故一也¶
<pb:CK-KZ_JY132_08p066a>¶
而言休乎知之所不知至矣¶
　註言出其分非至如何¶
　疏天至道之境重玄之域聖心所不能知神口所不能辨若¶
　以言知索眞失之遠矣故德之所總言之所然者在於至妙¶
　之一道也¶
道之所一者德不能同也¶
　註各自得耳非相同也而道一也¶
　疏夫一道虛玄曾無涯量而德有上下不能周備也本有作¶
　同字者言德有優劣未能同道也此解前道之所一也¶
知之所不能知者辯不能舉也¶
<pb:CK-KZ_JY132_08p066b>¶
　註非其外故不能舉¶
　疏夫知者玄道所謂妙絶名言故非辯說所能勝舉也此解¶
　前知之所不知也¶
名若儒墨而凶矣¶
　註夫儒墨欲同所不能同舉所不能舉故凶¶
　疏夫執是競非而名同儒墨者凶禍斯及矣¶
故海不辭東流大之至也¶
　註明受之無所辭所以成大¶
　疏百川競注東流不息而巨海容納曾不辭憚此據東海爲¶
　言亦宏博之至也已¶
<pb:CK-KZ_JY132_08p067a>¶
聖人并包天地澤及天下而不知其誰氏¶
　註汎然都任¶
　疏前舉海爲諭此下合譬也聖人德合二儀故并包天地仁¶
　覃無外故澤及天下成而不處故不知誰爲推功於人故莫¶
　識其氏族矣¶
是故生無爵¶
　註有而無之¶
死無謚¶
　註謚所以名功功不在己故雖謚而非己有¶
　疏夫人處世生有名位死定謚號所以表其實也聖人生旣¶
<pb:CK-KZ_JY132_08p067b>¶
　以功推物故死亦無可謚也¶
實不聚¶
　註令萬物各知足¶
　疏縱有財德悉分散於人也¶
名不立¶
　註功非己爲故名歸於物¶
　疏夫名以名實實旣不聚故名將安寄也¶
此之謂大人¶
　註若爲而有之則小矣¶
　疏總結以前忘於名謚之士可謂大德之人¶
<pb:CK-KZ_JY132_08p068a>¶
狗不以善吠爲良人不以善言爲賢¶
　註賢出於性非言所爲¶
　疏善喜好也夫犬不必吠賢人豈復多言¶
而況爲大乎¶
　註大人愈不可爲而得¶
　疏夫好言爲賢猶自不可況惑心取捨於大乎¶
夫爲大不足以爲大而況爲德乎¶
　註唯自然乃德耳¶
　疏愛心宏博謂之大冥符玄道謂之德夫有心求大於理尙¶
　乖況有情爲德固不可也¶
<pb:CK-KZ_JY132_08p068b>¶
夫大備矣莫若天地然奚求焉而大備矣¶
　註天地大備非求之也¶
　疏備具足也夫二儀覆載亭毒無心四叙周行生成庶品蓋¶
　何術焉而萬物必備¶
知大備者無求無失無棄不以物易己也¶
　註知其自備者不捨已而求物故無求無失無棄也¶
　疏夫體弘自然之理而萬物素備者故能於物我之際淡然¶
　忘懷是以無取無捨無失無喪無證無得而不以物境易奪¶
　已心也¶
反已而不窮¶
<pb:CK-KZ_JY132_08p069a>¶
　註反守我理我理自通¶
　疏只爲弘備故契於至理旣而反本還原會己身之妙極而¶
　無窮竟者也¶
循古而不摩¶
　註順常性而自至耳非摩拭¶
　疏循順也順於物性無心改作豈復摩飾而矜之¶
大人之誠¶
　註不爲而自得故曰誠¶
　疏誠實也夫反本還原因循萬物者斯乃大聖之人自實之¶
　德也¶
<pb:CK-KZ_JY132_08p069b>¶
子綦有八子陳諸前召九方歅曰爲我相吾子孰爲祥¶
　疏子綦楚司馬子綦也陳行列也諸於也九方姓也歅名也¶
　孰誰也祥善也九方歅善相者也陳列諸子於庭前命方歅¶
　令相之八子之中誰爲吉善¶
九方歅曰梱也爲祥¶
　疏梱子名也言八子之中梱最祥善也¶
子綦瞿然喜曰奚若¶
　疏瞿然驚喜貌聞子吉祥故容貌驚喜問其祥善貌相如何¶
曰梱也將與國君同食以終其身子綦索然出涕曰吾子何爲¶
以至於是極也¶
<pb:CK-KZ_JY132_08p070a>¶
　疏索然涕出貌方歅識見淺近以食肉爲祥子綦鑒深玄妙¶
　知其非吉故憫其凶極悲而出涕¶
九方歅曰夫與國君同食澤及三族而況父母乎今夫子聞之¶
而泣是禦福也子則祥矣父則不祥¶
　疏三族謂父母族也妻族也禦拒扞也夫共國君食尊榮富¶
　貴恩被三族何但二親子享吉祥父翻涕泣斯乃禦福德也¶
子綦曰歅汝何足以識之而梱祥邪盡於酒肉入於鼻口矣而¶
何足以知其所自來¶
　疏自從也方歅小巫識鑒不遠相梱祥者不過酒肉味入於¶
　鼻口方歅道術理盡於斯詎知酒肉由來從何而至¶
<pb:CK-KZ_JY132_08p070b>¶
吾未嘗爲牧而牂生於奧未嘗好田而鶉生於宎若勿怪何邪¶
　註夫所以怪出於不意故也¶
　疏牂羊也奧西南隅未地羊位也牂東南隅辰地也辰爲鶉¶
　位夫羊須牧養鶉因畋獵若祿藉功著然後可致富貴今梱¶
　功行未聞而與國君同食何異乎無牧而忽有羊不田而獲¶
　鶉也非牧非田怪如何也¶
吾所與吾子遊者遊於天地¶
　註不有所爲¶
吾與之邀樂於天吾與之邀食於地¶
　註隨所遇於天地耳邀遇也¶
<pb:CK-KZ_JY132_08p071a>¶
　疏邀遇也天地無心也子綦體道虛忘順物自足於性分之¶
　內敖遊乎天地之間所造皆適不待歡娛所遇斯食豈資厚¶
　味邪¶
吾不與之爲事不與之爲謀不與之爲怪¶
　註怪異也循常任性脫然自爾¶
　疏忘物故不爲事忘智故不爲謀循常故不爲怪¶
吾與之乘天地之誠而不以物與之相攖¶
　註斯不爲也¶
　疏誠實也乘二儀之實道順萬物以逍遙故不與物更相攖¶
　擾¶
<pb:CK-KZ_JY132_08p071b>¶
吾與之一委蛇而不與之爲事所宜¶
　註斯順耳無擇也¶
　疏委蛇猶縱任也心境不二從容任物事旣非事何宜便之¶
　可爲乎¶
今也然有世俗之償焉¶
　註夫有功於物物乃報之吾不爲功而償之何也¶
　疏夫報功賞德者世俗務也苟體道任物不立功名何須功¶
　之償哉¶
凡有怪徵者必有怪行殆乎非我與吾子之罪幾天與之也¶
　註今無怪行而有怪徵故知其天命也¶
<pb:CK-KZ_JY132_08p072a>¶
　疏殆危也幾近也夫有怪異之行者必怪異之徵祥也今吾¶
　子未有怪行而有怪徵必遭殆者斯乃近是天降之灾非吾¶
　子之罪¶
吾是以泣也¶
　註夫爲而然者勿爲則已矣不爲而自至則不可奈何也故¶
　泣之¶
　疏罪若由人庶其修改旣關天命是以泣也¶
無幾何而使梱之於燕盜得之於道全而鬻之則難不若刖之¶
　則易¶
　註全恐其逃故不如刖之易售也¶
<pb:CK-KZ_JY132_08p072b>¶
　疏無幾何謂俄頃間也楚使捆聘燕途道之上爲賊所得略¶
　梱爲奴而全形賣之恐其逃竄故難防禦則刖足不慮其逃¶
　故易售¶
於是乎刖而鬻之於齊適當渠公之街然身食肉而終¶
　疏渠公齊之富人爲街正梱之旣遭刖足賣與齊國富商之¶
　家代主當街終身肉食也字又作術者云渠公屠人也賣梱¶
　在屠家共主行宰殺之術終身食肉也¶
齧缺遇許由曰子將奚之¶
　疏齧缺逢遇許由仍問欲何之適¶
曰將逃堯¶
<pb:CK-KZ_JY132_08p073a>¶
　疏答曰將欲逃避帝堯¶
曰奚謂邪¶
　疏問其何意¶
曰夫堯畜畜然仁吾恐其爲天下笑後世其人與人相食與¶
　註仁者爭尙之原故也¶
　疏畜畜盛行貌也成行偏愛之仁乖於淳和之德恐宇內喪¶
　道之士猶甚澆季將來逐迹百姓飢荒倉廪旣虛民必相食¶
　是以逃也¶
夫民不難聚也愛之則親利之則至譽之則勸致其所惡則散¶
　疏夫民撫愛則親利益則至來譽贊則相勸勉與所惡則眾¶
<pb:CK-KZ_JY132_08p073b>¶
　離散故黔首聚散蓋不難也¶
愛利出乎仁義捐仁義者寡利仁義者眾夫仁義之行唯且無¶
誠¶
　註仁義旣行將僞以爲之¶
　疏夫利益蒼生愛育羣品立功聚眾莫先仁義而履仁蹈義¶
　率於中者少託於聖迹以規名利者多是故行仁義者矯性¶
　僞情無誠實者也¶
且假夫禽貪者器¶
　註仁義可見則夫貪者將假斯器以獲其志¶
　疏器聖迹也且貪於名利險於禽獸者必假夫仁義爲其器¶
<pb:CK-KZ_JY132_08p074a>¶
　者也¶
是以一人之斷制利天下¶
　註若夫仁義各出其情則其斷制不止乎一人¶
　疏榮利之徒負於仁義恣其鴆毒斷制天下向無聖迹豈得¶
　然乎¶
譬之猶一覕也¶
　註覕割也萬物萬形而以一劑割之則有傷也¶
　疏覕割也若以一人制服天下譬猶一刀割於萬物其於損¶
　傷彼此多矣¶
夫堯知賢人之利天下也而不知其賊天下也夫唯外乎賢者¶
<pb:CK-KZ_JY132_08p074b>¶
知之矢¶
　註外賢則賢不僞¶
　疏夫賢聖之迹爲利一時萬代之後必生賊害唯能忘外賢¶
　聖者其知之妙也¶
有暖姝者有濡需者有卷婁者¶
　疏此略摽下解釋¶
所謂暖姝者學一先生之言則暖暖姝姝而私自悅也自以爲¶
足矣而未知未始有物也¶
　註意盡形教豈知我之獨化於玄冥之境哉¶
　疏暖姝自許之貌也小見之人學問寡薄自悅自足謂窮微¶
<pb:CK-KZ_JY132_08p075a>¶
　極妙豈知所學未有一物可稱也是以謂暖姝者此言結前¶
　也¶
是以謂暖姝者也濡需者豕蝨是也擇疏鬛自以爲廣宮大囿¶
奎蹄曲隈乳間股腳自以爲安室利處不知屠者之一旦鼓臂¶
布草操煙火而己與豕俱焦也¶
　疏濡需矜夸之貌也豕猪也言蝨寄猪體上擇疏長之毛鬛¶
　將爲廣大宮室苑囿蹄腳奎隈之所股腳乳旁之間用爲温¶
　暖利便豈知屠人忽操湯火攘臂布草而殺之乎卽己與豕¶
　俱焦爛者也諭流俗寡識之人耽好情欲與豕蝨濡需喜歎¶
　無異也¶
<pb:CK-KZ_JY132_08p075b>¶
此以域進此以域退¶
　疏域境界也蝨則逐豕而有亡人則隨境而榮樂故謂之域¶
　進退也¶
此其所謂濡需者也¶
　註非夫通變邈世之才而偷安乎一時之利者皆豕蝨者也¶
　疏此結也¶
卷婁者舜也羊肉不慕蟻蟻慕羊肉羊肉羶也舜有羶行百性¶
悅之¶
　疏卷婁者謂背項俛曲俯前攣卷而偃僂也羊肉羶腥無心¶
　慕蟻蟻聞而歸之舜有仁行不慕百姓百姓悅之故羊肉比¶
<pb:CK-KZ_JY132_08p076a>¶
　舜蟻况百姓¶
故三徙成都至鄧之墟而十有萬家¶
　疏舜避丹朱又不願眾聚故三度逃走移徙避之百姓慕德¶
　從者十萬所居之處自成都邑至鄧墟地名也¶
堯聞舜之賢舉之童土之地曰冀得其來之澤¶
　疏地無草木曰童土堯聞舜有賢聖之德妻以娥皇女英舉¶
　以自代讓其天下居不毛土歷試艱難望鄰境承儀蒼生䝉¶
　澤¶
舜舉乎童土之地年齒長矣聰明衰矣而不得休歸所謂卷婁¶
者也¶
<pb:CK-KZ_JY132_08p076b>¶
　註聖人之形不異凡人故耳目之用衰也至於精神則始終¶
　常全耳若少則未成及長而衰則聖人之聖曾不崇朝可乎¶
　疏旣登九五威跨萬乘慜念蒼生憂怜凡庶於是年齒長老¶
　耳目衰竭無由休息豈得歸甯偃僂攣卷形勞神倦所謂卷¶
　婁者也¶
是以神人惡眾至¶
　註眾自至耳非好而致也¶
　疏三徙遠之以惡也¶
眾至則不比不比則不利也¶
　註明舜之所以有天下蓋於不得已耳豈比而利之¶
<pb:CK-KZ_JY132_08p077a>¶
　疏比和也夫眾聚則不和不和則不利於我也¶
故無所甚親無所甚疏抱德煬和以順天下此謂眞人¶
　疏煬温也夫不測神人親疏一觀抱守温和可謂眞聖¶
於蟻棄知於魚得計於羊棄意¶
　註於民則䝉澤於舜則形勞¶
　疏不慕羊肉之仁故於蟻棄智也不爲羶行教物故於羊棄¶
　意也旣遺仁義合乎至道不濡沬而相忘於江湖故於魚得¶
　計此斥虞舜羶行故及斯言也¶
以目視目以耳聽耳以心復心¶
　註此三者未能無其耳目心意也¶
<pb:CK-KZ_JY132_08p077b>¶
　疏夫視目之所見聽耳之所聞復心之所知不逐物於分外¶
　而知止其分內者其眞人之道也¶
若然者其平也繩¶
　註未能去繩而自平¶
　疏繩無心而正物聖忘懷而平等¶
其變也循¶
　註未能絶迹而玄會¶
　疏循順也處世和光千變萬化大順蒼生曾不逆寡¶
古之眞人以天待之¶
　註居無事以待事事斯得¶
<pb:CK-KZ_JY132_08p078a>¶
　疏如上所解卽是玄古眞人用自然之道虛其心以待物¶
不以人入天¶
　註以有事求無事事愈荒¶
　疏不用人事取捨亂於天然之智¶
古之眞人得之也生失之也死得之也死失之也生¶
　註死生得失各隨其所居耳於生爲得於死或復爲失未始¶
　有常也¶
　疏夫處生而言卽以生爲得若據死而語便以生爲喪死生¶
　旣其無定得失的在誰邊噫未可知也是以混死生一得喪¶
　故謂之眞人矣¶
<pb:CK-KZ_JY132_08p078b>¶
藥也其實堇也桔梗也雞壅也豕零也是時爲帝者也何可勝¶
言¶
　註當其所須則無賤非其時則無貴貴賤有時誰能常也¶
　疏菫烏頭也治風痺桔梗治心腹血雞壅卽雞頭草也服之¶
　延年豕零猪苓根也似猪卵治渴病此並賤藥也帝君王也¶
　夫藥無貴賤瘉病則良藥病相當故便爲君主乃至目視耳¶
　聽手捉心知用有行藏時有興廢故時之所賢者爲君才不¶
　應世者爲臣此事必然故何可言盡也¶
勾踐也以甲楯三千棲於會稽¶
　疏勾踐越王也會稽山名也越爲吳軍所殘窘迫退走棲息¶
<pb:CK-KZ_JY132_08p079a>¶
　於會稽山上也¶
唯種也能知亡之所以存唯種也不知其身之所以愁¶
　疏種越大夫名其時勾踐大敗兵唯三千走上會稽山亡滅¶
　非遠而種密謀深智亡時可在當時矯與吳和後二十二年¶
　而滅吳矣夫狡兔死良狗烹敵國滅忠臣亡數其然也平吳¶
　之後范蠡去越而遊乎江海變名易姓韜光晦迹卽陶朱公¶
　是也大夫種不去爲勾踐所誅但知國亡而可以存不知愁¶
　身之必死也字亦有作種者隨字讀之¶
故曰鴟目有所適鶴脛有所節解之也悲¶
　註各適一時之用不能靡所不可則有時而失有時而失故¶
<pb:CK-KZ_JY132_08p079b>¶
　有時而悲矣解去也¶
　疏鴟目晝闇而夜開則適夜不適晝鶴脛禀分而長則能長¶
　不能短枝節如此故解去則悲亦猶種闇於謀身長於存國¶
　也¶
故曰風之過河也有損焉日之過河也有損焉¶
　註有形者自然相與爲累唯外乎形者磨之而不磷¶
　疏風日是氣河有形質凡有形氣者未能無累也而風吹日¶
　暴必有損傷恃源而往所以不覺亦猶吳得越之後謀臣必¶
　恃其功勳以無後慮遭戮是知物相利相必相爲害也¶
謂只風與日相與守河而河以爲未始其攖也¶
<pb:CK-KZ_JY132_08p080a>¶
　註實已損矣而不自覺¶
恃源而往者矣¶
　註所以不覺非不損也恃源往也¶
　疏恃賴也攖損也風之與日相與守河於河攖損而不知覺¶
　恃其源流¶
故水之守土也審影之守人也審物之守物也審¶
　註無意則止於分所以爲審¶
　疏審安定也夫水非土則不安影無人則不見物無造物則¶
　不立故三者相守而自以爲固而新故不住存亡不停昨日¶
　之物於今已化山舟潛遁昧者不知斯之義也¶
<pb:CK-KZ_JY132_08p080b>¶
故目之於明也殆耳之於聰也殆心之於殉也殆¶
　註有意則無崖故殆¶
　疏殉遂也夫視目所見聽耳所聞任心所逐若目求離朱之¶
　明耳索師曠之聰心逐無崖之知欲不危殆其可得乎¶
凡能其於府也殆殆之成也不給改¶
　註所以貴其無能而任其天然¶
　疏夫運分別之智出於藏府而自伐能者必致危亡也故雖¶
　有成功不還周給而改悔矣¶
禍之長也兹萃¶
　註萃聚也苟不能忘知則禍之長也多端矣¶
<pb:CK-KZ_JY132_08p081a>¶
　疏滋多也萃聚也役於藏府自顯其能故凶灾禍患增長而¶
　多聚之也¶
其反也緣功¶
　註反守其性則其功不作而成¶
　疏自伐已能而反招禍敗者緣於功成不退故也¶
其果也待久¶
　註欲速則不果¶
　疏夫誠意成功决定矜伐有待之心其日固久¶
而人以爲已寶不亦悲乎¶
　註已寶謂有其知能¶
<pb:CK-KZ_JY132_08p081b>¶
　疏流徙之人心處愚暗寶貴已能成功而處執滯如是甚可¶
　悲傷¶
故有亡國戮民無已¶
　註皆有其身之禍¶
　疏貪土地爲已有大寶取之無道國破家亡殘害黎元無數¶
　無窮已也¶
不知問是也¶
　註不知問禍之所由由乎有心而修心以救禍也¶
　疏世有明人是爲龜鏡不知問禍敗所由唯惡貧賤愚之至¶
　也¶
<pb:CK-KZ_JY132_08p082a>¶
故足之於地也踐雖踐恃其所不蹍而後善愽也¶
　疏踐蹍俱履蹈也夫足之能行必履於地仍賴不踐之土而¶
　後得行若無餘地則無由安善而致博遠也此舉譬也¶
人之於知也少雖少恃其所不知而後知之所謂也¶
　註夫忘天地遺萬物然後蜩翼可得而知也況欲知天之所¶
　謂而可以不無其心哉¶
　疏知有明暗能有少多各止其分則物逍遙是以地藉不踐¶
　而得行心賴不知而能照所以處寂養恬天然之理故老經¶
　云有之以爲利無之以爲用此合諭也¶
知大一知大陰知大目知大均知大方知大信知大定至矣¶
<pb:CK-KZ_JY132_08p082b>¶
　疏此略摽能知七大之者可謂造極自此以下厯解義¶
大一通之¶
　註道也¶
　疏一是陽數大一天也能通生萬物故曰通¶
大陰解之¶
　註用其分內則萬事無滯也¶
　疏大陰地也無心運載而無分解物形之也¶
大目視之¶
　註用萬物之自見亦大目也¶
　疏各視其所見謂大目¶
<pb:CK-KZ_JY132_08p083a>¶
大均緣之¶
　註因其本性今各自得則大均也¶
　疏緣順也大順也物物各性足均平¶
大方體之¶
　註體之使各得其分則萬方俱得所以爲大方也¶
　疏萬物之形各有方術蜘蛛結網之類斯體達之¶
大信稽之¶
　註命之所期無令越逸斯大信也¶
　疏信實也稽至也循而任之各至其實斯大信也¶
大定持之¶
<pb:CK-KZ_JY132_08p083b>¶
　註眞不撓則自定故持之以大定斯不持也¶
　疏物各信空持而用之其理空矣¶
盡有天¶
　註夫物未有無自然者也¶
　疏上來七大未有不由其自然者也¶
循有照¶
　註循之則明無所作也¶
　疏循順也但順其天然智自明照¶
冥有樞¶
　註至理有極但當冥之則得其樞要也¶
<pb:CK-KZ_JY132_08p084a>¶
　疏窈冥之理自有樞機而用之無勞措意也¶
始有彼¶
　註始有之者彼也故我述而不作¶
　疏始有之者彼也故我述而不作也¶
則其解之也似不解之者¶
　註夫解任彼則彼自解解之無功故似不解¶
　疏體從彼學而解也戒小成性故似不解¶
其知之也似不知之也¶
　註明彼知也¶
　疏能忘其知故似不知也¶
<pb:CK-KZ_JY132_08p084b>¶
不知而後知之¶
　註我不知則彼知自用彼知自用則天下莫不皆知也¶
　疏不知而知故不知而後知此是眞知¶
其問之也不可以有崖¶
　註應物宜而無方¶
而不可以無崖¶
　註各以其分¶
頡滑有實¶
　註萬物雖頡滑不同而物物各自有實也¶
　疏頡滑不同也萬物紛擾頡滑不同統而治之成資實道¶
<pb:CK-KZ_JY132_08p085a>¶
古今不代¶
　註各自有故不可相代¶
　疏古自在古不從古以來今今自存今亦不從今以生古物¶
　各有性故不相代換也¶
而不可以虧¶
　註宜各盡其分也¶
　疏時不往來法無遷貿豈賴古以爲今邪¶
則可不謂有大揚搉乎¶
　註搉而揚之有大限也¶
　疏如上所問其道廣大豈不謂顯揚妙理而搉實論之乎¶
<pb:CK-KZ_JY132_08p085b>¶
闔不亦問是已奚惑然爲¶
　註若問其大搉則物有至分故忘已任物之理可得而知也¶
　奚爲而惑若此也¶
　疏闔何不也奚何無識之類若夜游何不詢問聖人及其溺¶
　喪而迷惑困苦如是何爲也¶
以不惑解惑復於不惑是尙大不惑¶
　註夫惑不可解故尙大不惑愚之至也是以聖人從而任之¶
　所以皇王殊迹隨世爲名也¶
　疏不惑聖智惑於凡情也以聖智之言辨於凡惑忘得反本¶
　復乎眞根而不能得意忘言而執乎聖迹貴重明言以不惑¶
<pb:CK-KZ_JY132_08p086a>¶
　爲大此乃欲尙不惑豈能除惑哉斯又遣於不惑也¶
*** 　　則陽第二十五¶
則陽游於楚¶
　疏姓彭名陽字則陽魯人游事諸侯後入楚欲事楚文王¶
夷節言之於王王未之見¶
　疏姓夷名節楚臣也則陽欲事於楚故因夷節稱言於王王¶
　旣貴重故猶未之見也夷節所進未遂故罷朝而歸家¶
夷節歸彭陽見王果曰夫子何不譚我於王¶
　疏王果楚之賢大夫也譚猶稱說也本亦有作言字者前因¶
　夷節未得見王後說王果冀其談薦也¶
<pb:CK-KZ_JY132_08p086b>¶
王果曰我不若公閱休¶
　疏若如也公閱休隱者之號也王果賢人嫌彭陽貪榮情迫¶
　故盛稱隱者以抑其進趨之心也¶
彭陽曰公閱休奚爲者邪¶
　疏奚何也旣稱公閱休言已不知故問何爲庶聞所以¶
曰冬則擉鼈于江夏則休乎山樊有過而問者曰此予宅也¶
　注言此者以抑彭陽之進趨¶
　疏擉刺也樊傍也亦茂林也隆冬刺鼈於江渚以逍遙盛夏¶
　歸休偃茂林而取適旣無環庶故指山傍而爲舍此略陳閱¶
　休之事迹也¶
<pb:CK-KZ_JY132_08p087a>¶
夫夷節已不能而況我乎吾又不若夷節夫夷節之爲人也無¶
德而有知不自許以之神其交固顚冥乎富貴之地¶
　注言已不若夷節之好富貴能交結意盡形之任知以干上¶
　也¶
　疏顚冥猶迷沒也言夷節交游堅固意在榮華顚倒迷惑情¶
　貪富貴實無眞德而有俗知不能虛淡以從神而好任知以¶
　干上數數如此猶自不能況我守愚若爲堪薦此是王果謙¶
　遜之辭也¶
非相助以德相助消也¶
　注苟進故德薄而名消¶
<pb:CK-KZ_JY132_08p087b>¶
　疏消毁損也言則陽憑我談已於王者此適可敗壞名行必¶
　不益於盛德也¶
夫凍者假衣於春暍者反冬乎冷風¶
　注言已順四時之施不能赴彭陽之急¶
　疏夫遭凍之人得衣則煖被暍之者遇水便活乃待陽和以¶
　解凍須寒風以救暍雖乖人事實順天時履道達人體無近¶
　惠不進彭陽其義亦爾¶
夫楚王之爲人也形尊而嚴其於罪也無赦如虎非夫佞人正¶
德其孰能撓焉¶
　疏儀形有南面之尊威嚴據千乘之貴赫怒行毒猶如暴虎¶
<pb:CK-KZ_JY132_08p088a>¶
　戮辱蒼生必無赦宥自非大佞之人不堪任使若履正懷德¶
　之士誰能屈撓心志而事之乎¶
故聖人其窮也使家人忘其貧¶
　注淡然無欲樂足於所遇不以侈靡爲貴而以道德爲榮故¶
　其家人不識貧之可苦¶
　疏禦寇居鄭老萊在楚妻弩窮窶而樂在其內賢士尙然況¶
　乎眞聖斯志貧也¶
其達也使王公忘爵祿而化卑¶
　注輕爵祿而重道德超然坐忘不覺榮之在身故使王公失¶
　其所以爲高¶
<pb:CK-KZ_JY132_08p088b>¶
　疏韜光爲窮顯迹爲達哀公德友於尼父軒轅膝歩於廣成¶
　斯皆道在則尊不拘品命故能使萬乘之王五等之君化其¶
　高貴之心而爲卑下之行也¶
其於物也與之爲娛矣¶
　注不以爲物自苦¶
　疏同塵涉事與物無私所造皆適故未嘗不樂也¶
其於人也樂物之通而保已焉¶
　注通彼人不喪我¶
　疏混迹人間而無滯塞雖復通物而不喪我動不傷寂而常¶
　守於其眞¶
<pb:CK-KZ_JY132_08p089a>¶
故或不言而飲人以和¶
　注人各自得斯飲和矣豈待言哉¶
　疏蔭庇羣生冥同蒼昊中和之道各得其心滿腹而歸豈勞¶
　言教¶
與人並立而使人化¶
　注望其風而靡之¶
　疏和光同塵斯並立也各反其眞斯人化也¶
父子之宜彼其乎歸居¶
　注使彼父父子子各歸其所¶
　疏雖復混同貴賤而倫序無虧故父子君臣各居其位無相¶
<pb:CK-KZ_JY132_08p089b>¶
　參冒不亦宜乎¶
而一間其所施¶
　注其所施同天地之德故間靜而不二¶
　疏所有施惠與四時合序未嘗不間暇從容動靜不二¶
其於人心者若是其遠也¶
　疏聖人之用心其如上說是以知其清高深遠也¶
故曰待公閱休¶
　注欲其釋楚王而從閱休將以靜泰之風鎮其動心也¶
　疏此總結也¶
聖人達綢繆¶
<pb:CK-KZ_JY132_08p090a>¶
　註所謂玄通¶
　疏綢繆結縛也夫達道聖人超然縣解體知物境空幻豈爲¶
　塵網所羈閱休雖未極乎道故但託而說之也¶
同盡一體矣¶
　註無外內而皆同照¶
　疏夫智周萬物窮理盡性物我不二故混同一體也¶
而不知其然性也¶
　註不知其然而自然者非性如何¶
　疏能所相應境智冥合不知所以莫辨其所然故與眞性符¶
　會¶
<pb:CK-KZ_JY132_08p090b>¶
復命搖作而以天爲師¶
　註搖者自搖作者自作莫不復命而師其天然也¶
　疏反夫眞根復於本命雖復搖動順物而作動靜無心合於¶
　天地故師於二儀也¶
人則從而命之也¶
　註此非赴名而高其迹師性而動其迹自高故人不能下其¶
　名也¶
　疏命名也合道聖人本無名字爲有清塵可慕故人從後而¶
　名之¶
憂乎知而所行恒無幾時其有止也若之何¶
<pb:CK-KZ_JY132_08p091a>¶
　註任知其行則憂患相繼¶
　疏任知爲物憂患斯生心靈易奪所行無幾攀緣念慮寧有¶
　住時假令神禹無奈何矣¶
生而美者人與之鑑不告則不知其美於人也¶
　註鑑鏡也鑑物無私故人美之今夫鑑者豈知鑑而鑑邪生¶
　而可鑑則人謂之鑑耳若人不相告則莫知其美於人譬之¶
　聖人與之名而不知也¶
　疏鑑鏡也告語也夫鏡生明照照物無私人愛慕之故名爲¶
　鏡若人不相告語明鏡本亦無名此起譬也¶
若知之若不知之若聞之若不聞之其可喜也終無已¶
<pb:CK-KZ_JY132_08p091b>¶
　註夫鑑之可喜由其無情不問知與不知聞與不聞來卽鑑¶
　之故終無已若鑑由聞知則有時而廢也¶
　疏已止也夫鏡之照物義在無情不問怨親照恒平等若不¶
　聞而不知鏡亦不照旣有聞知鏡能照之斯則事涉間奪有¶
　時休廢矣焉能久照乎只爲凝照無窮故爲人之所喜好也¶
人之好之亦無已性也¶
　註若性所不好豈能久照¶
　疏鏡之能照出自天然人之喜好率乎造物旣非矯性所以¶
　無窮¶
聖人之愛人也人與之名不告則不知其愛人也¶
<pb:CK-KZ_JY132_08p092a>¶
　註聖人無愛若鏡耳然而事濟於物故人與之名若人不相¶
　告則莫知其愛人也¶
　疏聖人澤被蒼生恩流萬代物荷其德人與之名更相告語¶
　嘉號斯起不若然者豈有聖名乎¶
若知之若不知之若聞之若不聞之其愛人也終無已¶
　註蕩然以百姓爲芻狗而道合於愛人故能無已若愛之由¶
　乎聞知則有時而衰也¶
　疏夫聖德遐曠接物無私亭毒群生芻狗百姓豈待知聞而¶
　後愛之哉只爲慈救無偏故德無窮已此合諭也¶
人之安之亦無已性也¶
<pb:CK-KZ_JY132_08p092b>¶
　註性之所安故能久¶
　疏安定也夫靜而與陰同德動而與陽同波故無心於動靜¶
　也故能疾雷破山而恒定大風振海而不驚斯率其眞性者¶
　也若矯性僞情則有時而動矣故王弼云不性其情焉能久¶
　行其企¶
舊國舊都望之暢然¶
　註得舊猶暢然況得性乎¶
　疏國都諭其眞性也夫少失本邦流離他邑皈望桑梓暢然¶
　喜歡況喪道日淹逐末來久今旣還原反本故曰暢然¶
雖使丘陵草木之緡¶
<pb:CK-KZ_JY132_08p093a>¶
　註緡合也¶
入之者十九猶之暢然况見見聞聞者也¶
　註見所嘗見聞所嘗聞而猶暢然況體其性也¶
　疏緡合也舊國舊都荒廢日久丘陵險陋草木叢生入中相¶
　訪十人識九見所曾見聞所曾聞懷生之情暢然歡樂况喪¶
　道日久流没生死忽然反本會彼眞原皈其重玄之鄉見其¶
　至道之境其爲樂也豈易言乎¶
以十仞之臺縣眾間者也¶
　註眾之所習雖危猶間況聖人之無危¶
　疏七尺曰仞臺高七丈可謂危縣人眾數登遂不怖懼習以¶
<pb:CK-KZ_JY132_08p093b>¶
　性成尙自寬閑而况得眞何往不安者也¶
冉相氏得其環中以隨成¶
　註冉相氏古之聖王也居空以隨物物自成¶
　疏冉相氏三皇以前無爲皇帝也環中之空也言古之聖王¶
　得眞空之道體環中之妙故道順羣生混成庶品¶
與物無終無始無幾無時¶
　註忽然與之俱往¶
　疏無始無過去無終無未來也無幾無時無見在也體化合¶
　變與物俱往故無三時也¶
日與物化者一不化者也¶
<pb:CK-KZ_JY132_08p094a>¶
　註日與物化故常無我常無我故常不化也¶
　疏順於日新與物俱化者動而常寂故凝寂一道嶷然不化¶
闔嘗舍之¶
　註言夫爲者何不試舍其所爲之乎¶
　疏闔何也言體空之人冥於造物千變萬化而與化俱往曷¶
　常暫相捨離也¶
夫師天而不得師天¶
　註唯無所師乃得師天¶
　疏師者倣傚之名天者自然之謂夫大塊造物率性而動若¶
　有心師學則乖於自然故不得也¶
<pb:CK-KZ_JY132_08p094b>¶
與物皆徇其以爲事也若之何¶
　註雖師天猶未免於殉奚足事哉師天猶不足稱事況又不¶
　師邪¶
　疏徇者逐也求也夫有心倣傚造化而與物俱往者此不率¶
　其本性也奚足以爲修其事業乎尙有所求故是徇也夫師¶
　猶有稱徇況捨已逐物其如之何¶
夫聖人未始有天未始有人未始有始未始有物¶
　疏夫得中聖人達於至理故能人天雙遣物我兩忘旣曰無¶
　終何嘗有始率性合道不復師天¶
與世偕行而不替所行之備而不洫其合之也若之何¶
<pb:CK-KZ_JY132_08p095a>¶
　註都無乃冥合¶
　疏替廢也堙塞也混同人事與世並行接物隨時曾無廢闕¶
　然人間否泰備經之矣而未嘗堙塞所遇斯通無心師學自¶
　然合道如何倣傚方欲契眞固不可也¶
湯得其司御門尹登恒爲之傳之¶
　註委之百官而不與焉¶
　疏姓門名尹且言門尹官號也姓登名恒殷湯聖人忘懷順¶
　物故得良臣御事旣爲師傅玄默端拱而不爲也¶
從師而不囿¶
　註任其自聚非囿之也縱其自散非解之也¶
<pb:CK-KZ_JY132_08p095b>¶
　疏從任也囿聚也虛淡無爲委任師傅終不積聚而爲已功¶
得其隨成爲之司其名¶
　註司御之屬亦能隨物之自然也而湯得之所以名寄於物¶
　而功不在已¶
　疏良臣受委隨物而成推功司御名不在已¶
之名嬴法得其兩見¶
　註名法者已過之迹耳非適足也故曰嬴然無心者寄治於¶
　羣司則其名迹並見於彼¶
　疏嬴然無心也見顯也成物之名聖迹之法並是師傅而不¶
　與焉故名法二事俱顯於彼嬴然閑放功成弗居也¶
<pb:CK-KZ_JY132_08p096a>¶
仲尼之盡慮爲之傅之¶
　註仲尼曰天下何思何慮慮已盡矣若有纖芥之慮豈得寂¶
　然不動應感無窮以輔萬物之自然也¶
　疏傅輔也盡絶也孔丘聖人忘懷絶慮故能開化群品輔禀¶
　自然若藴纖芥有心豈能坐忘應感¶
容成氏曰除日無歲¶
　註今所以有歲而存日者爲有死生故也若無死無生則歲¶
　日之計除¶
　疏容成古之聖王也歲日者時序之名耳爲計於時日故有¶
　生死生死無矣故歲日除焉¶
<pb:CK-KZ_JY132_08p096b>¶
無內無外¶
　註無彼我則無內外也¶
　疏內我也外物也爲計死生故有內外歲日旣遣物我何施¶
魏瑩與田侯牟約田侯牟背之魏瑩怒將使人刺之¶
　疏瑩魏惠王名也田侯卽齊威王也名牟桓公之子田恒之¶
　後故曰田侯齊魏二國約誓立盟不相征伐盟後未幾威王¶
　背之故魏侯瞋怒將使人刺而殺之其盟在齊威二十六年¶
　魏惠八年¶
犀首聞而耻之曰君爲萬乘之君也而以匹夫從讎¶
　疏犀首官號也如今虎賁之類公家之孫名衍爲此官也諸¶
<pb:CK-KZ_JY132_08p097a>¶
　侯之國革車萬乘故謂之君也匹夫者謂無官職夫妻相匹¶
　偶也從讎猶報讎也夫君人者一怒則伏尸流血今乃令匹¶
　夫行刺單使報讎非萬乘之事故可羞¶
衍請受甲二十萬爲君攻之虜其人民係其牛馬¶
　疏將軍孫衍請專命受鉞率領甲卒二十萬人攻其齊城必¶
　當獲勝於是虜掠百姓羈係牛馬緒勳酬賞分布軍人也¶
使其君內熱發於背然後拔其國忌也出走然後抶其背折其¶
脊¶
　疏姓田名忌齊將也抶折擊也國破人亡而懷恚怒故熱氣¶
　藴於心癰疽發於背也國旣傾拔獲其主將於是擊抶其背¶
<pb:CK-KZ_JY132_08p097b>¶
　打折腰脊旋師獻凱不亦快乎¶
季子聞而耻之曰築十仞之城城者旣十仞矣則又壞之此胥¶
靡之所苦也¶
　疏季姓也昔者古之稱魏之賢臣也胥靡徒役人也季子懷¶
　道不用征伐聞犀首請兵羞而進諫夫七丈之城用功非少¶
　城就成矣無事壞之此乃徒役之人濫遭辛苦此起譬也¶
今兵不起七年矣此王之基也衍亂人不可聽也¶
　疏干戈靜息已經七年偃武修文王者洪基犀首方爲禍亂¶
　不可聽從¶
華子聞而醜之曰善言伐齊者亂人也善言勿伐者亦亂人也¶
<pb:CK-KZ_JY132_08p098a>¶
謂伐之與不伐亂人也者又亂人也¶
　疏華姓子有德之稱魏之賢臣也善言伐齊者謂興動干戈¶
　故是禍亂之人此公孫衍也善言勿伐者意在王之洪基勝¶
　於敵國有所解望故是亂人斯季子也謂伐與不伐亂人者¶
　未能忘言行道猶以是非爲心故亦未勉於亂人此華子自¶
　道之辭也¶
君曰然則若何¶
　疏華子遣蕩旣深王不測其所以故問言旨意趣若何¶
曰君求其道而已矣¶
　疏夫道清虛淡漠物我兼忘故勸求之庶其寡欲必能履道¶
<pb:CK-KZ_JY132_08p098b>¶
　爭奪自消¶
惠子聞之而見戴晋人¶
　疏戴晉人梁之賢者也姓戴字晉人惠施聞華子之清言猶¶
　恐魏王之未悟故引戴晋庶解所疑¶
戴晋人曰有所謂蝸者君知之乎曰然¶
　註蝸至微而有兩角¶
　疏蝸者蟲名有類小螺也俗謂之黃犢亦謂之蝸牛有兩角¶
　君知之不曰然魏王答云我識之矣¶
有國於蝸之左角者曰觸氏有國於蝸之右角者曰蠻氏時相¶
與爭地而戰伏尸數萬逐北旬有五日而後返¶
<pb:CK-KZ_JY132_08p099a>¶
　註誠知所爭者若此之細也則天下無爭矣¶
　疏蝸之兩角二國存焉蠻氏頻相戰爭殺傷旣其不少進退¶
　亦復淹時此起譬也¶
君曰噫其虛言與¶
　疏所言奇譎不近人情故發噫歎疑其不實也¶
曰臣請爲君實之¶
　疏必謂虛言請陳實錄¶
君以意在四方上下有窮乎¶
　疏君以意則四方上下有極不斯理物又質魏侯¶
君曰無窮¶
<pb:CK-KZ_JY132_08p099b>¶
　疏魏侯答云上下四方竟無窮已¶
曰知遊心於无窮而反在通達之國¶
　註人迹所及爲通達謂今四海之內也¶
若存若亡乎¶
　疏人迹所接爲通達也存有也亡無也遊心無極之中又比¶
　九州之內語其大小可謂如有如無也¶
君曰然¶
　註今自以四海爲大然計在無窮之中若有若無也¶
　疏然猶如此也謂所陳之語諫不虛也¶
曰通達之中有魏¶
<pb:CK-KZ_JY132_08p100a>¶
　疏謂魏國在四海之中¶
於魏中有梁¶
　疏昔在河東國號爲魏魏爲强秦所逼徙都於梁梁從魏而¶
　有故曰魏中有梁也¶
於梁中有王王與蠻氏有辯乎¶
　疏辯別也王之一國別於六合欲論大小如有如無與彼蠻¶
　氏有何差異此合譬也¶
君曰無辯¶
　註王與蠻氏俱有限之物耳有限則不問大小俱不得與無¶
　窮者計也雖復天地共在無窮之中皆蔑如也況魏中之梁¶
<pb:CK-KZ_JY132_08p100b>¶
　梁中之王而足爭哉¶
　疏自悟已之所爭與蝸角無別也¶
客出而君惝然若有亡也¶
　註自悼所爭者細¶
　疏惝然悵恨貌也晋人言畢辭出而行君覺已非惝然悵恨¶
　心之悼矣恍然如失¶
客出惠子見君曰客大人也聖人不足以當之¶
　疏聖人謂堯舜也晋人所談其理宏博堯舜之行不足以當¶
惠子曰夫吹管也猶有嗃也吹劍首者吷而已矣堯舜人之所¶
譽也道堯舜於戴晋人之前譬猶一吷也¶
<pb:CK-KZ_JY132_08p101a>¶
　註曾不足聞¶
　疏嗃大聲吷小聲也夫吹竹管聲猶嗃大若吹劍環聲則微¶
　小唐堯俗中所譽若於晋人之前盛談斯道者亦何異乎吹¶
　劍吷聲曾無足可聞也¶
孔子之楚舍於蟻丘之漿¶
　疏螘丘丘名也漿賣漿水之家也仲尼適楚而爲聘使路傍¶
　舍息於賣漿水之家其家住在丘下故以丘爲名也¶
其鄰有夫妻臣妾登極者子路曰是稯稯何爲者邪¶
　疏極高也總總眾聚也孔一應聘門徒甚多卑馬威議驚異¶
　常人故漿家鄰舍男女群聚共登賣漿觀視仲尼子路不識¶
<pb:CK-KZ_JY132_08p101b>¶
　是以怪問¶
仲尼曰是聖人僕也¶
　疏古者淑人君子均號聖人故孔子名宜僚爲聖人也言臣¶
　妾登極聚眾多者是市南宜僚之僕隸也¶
是自埋於民¶
　註與民同¶
自藏於畔¶
　註進不榮華退不枯槁¶
　疏混迹泥滓同塵氓俗不顯其德故自埋於民也進不榮華¶
　退不枯槁隱顯出處之際故自藏於畔也¶
<pb:CK-KZ_JY132_08p102a>¶
其聲銷¶
　註損其名也¶
其志无窮¶
　註規是生也¶
　疏聲名也消滅也一榮辱故毁滅其名冥至道故以心無極¶
其口雖言其心未嘗言¶
　註所言者皆世言¶
　疏口應人間心恒凝寂故不言而言言未嘗言¶
方且與世違而心不屑與之俱¶
　註心與世異¶
<pb:CK-KZ_JY132_08p102b>¶
　疏道與俗反固違於世虛心无累不與物同此心迹俱異也¶
是陸沈者也¶
　註人中隱者譬無水而沈也¶
　疏寂寥虛淡譬無水而沈謂陸沈也¶
是其市南宜僚邪¶
　疏姓熊字宜僚居於市南故謂之市南宜僚也¶
子路請往召之¶
　疏由聞宜僚陸沈賢士請往就舍召之¶
孔子曰已矣¶
　疏已止也彼必不來幸止勿喚¶
<pb:CK-KZ_JY132_08p103a>¶
彼知丘之著於已也¶
　註著明也¶
知丘之適楚也以丘爲必使楚王之召已也彼且以丘爲佞人¶
也¶
　疏彼宜僚也著明也知丘明識宜僚是陸沈賢士又知適楚¶
　必向楚王薦召之如是則用丘爲謟佞之人也¶
夫若然者其於佞人也羞聞其言而况親見其身乎¶
　疏陸沈之人率性誠直其於邪佞耻聞其言況自視其形良¶
　非所願¶
而何以爲存¶
<pb:CK-KZ_JY132_08p103b>¶
　註不如舍之以從其志¶
　疏而汝也存在也匿影消聲久當逃避汝何爲召謂其猶在¶
子路往視之其室虛矣¶
　註果逃去也¶
　疏仲由無鑑不用師言遂往其家庶觀盛德而辭聘情切宜¶
　僚已逃其屋虛矣¶
長梧封人問子牢曰君爲政焉勿鹵莽治民焉勿滅裂¶
　註鹵莽滅裂輕脫未略不盡其分¶
　疏長梧地名其地有長樹之梧因以名焉封人卽此地守疆¶
　之人子牢孔子弟子姓琴宋卿也爲政行化也治民宰邑也¶
<pb:CK-KZ_JY132_08p104a>¶
　鹵莽不用心也滅裂輕薄也夫民爲邦本本固則邦甯唯當¶
　用意養人亦不可輕爾搔擾封人有道故戒子牢¶
昔予爲禾耕而鹵莽之則其實亦鹵莽而報予芸而滅裂之其¶
實亦滅裂而報予¶
　疏爲禾猶種禾也芸拔草也耕地不深鉏治不熟至秋收時¶
　嘉實不多皆由疏略故致斯報也¶
予來年變齊深其耕而熟耰之¶
　註功盡其分無爲之至¶
其禾蘩以滋予終年厭飱¶
　疏變改也耕治也耰芸也去歲爲田亟遭飢餒今年藝植改¶
<pb:CK-KZ_JY132_08p104b>¶
　法深耕耕墾旣深鉏耰而熟於是禾苗蘩茂子實滋榮寬歲¶
　足飱故其宜矣¶
莊子聞之曰今人之治其形理其心多有似封人之所謂¶
　疏今世之人澆浮輕薄馳情欲境倦而不休至於治理心形¶
　例如封人所謂莊周聞此因而論之¶
遯其天離其性滅其情亡其神以眾爲¶
　註夫遯離滅亡以眾爲之所致也若各至其極則何患也¶
　疏逃自然之理散淳和之性滅眞實之情失養神之道者皆¶
　以徇逐分外多滯有爲故也¶
故鹵莽其性者欲惡之孽爲性萑葦¶
<pb:CK-KZ_JY132_08p105a>¶
　註萑葦害黍稷欲惡傷正性¶
　疏萑葦蘆也夫欲惡之心多爲祅孽萑葦害黍稷欲惡傷眞¶
　性皆由鹵莽浮僞故致其然也¶
蒹葭始萌以扶吾形¶
　註扶疏則神氣暢¶
　疏蒹葭亦蘆也夫穢草初萌尙易除剪及扶疏盛茂必害黍¶
　稷亦猶欲心初萌尙易止息及其昏溺戒之在微故老子云¶
　其末非易謀也¶
尋擢吾性¶
　註以欲惡引性不止於當¶
<pb:CK-KZ_JY132_08p105b>¶
　疏尋引也擢拔也以欲惡之事誘引其心遂使拔擢眞性不¶
　止於當也¶
並潰漏發不擇所出漂疽疥癰內熱溲膏是也¶
　註此鹵莽之報也故治性者安可以不齊其至分¶
　疏潰漏人冷瘡也漂疽熱毒腫也癰亦疽之類也溲膏溺精¶
　也耽滯物境没溺聲色故致精神昏亂形氣虛羸眾病發動¶
　不擇處所也¶
栢矩學於老聃曰請之天下遊¶
　疏栢姓矩名懷道之士老子門人也請遊行宇內觀風化察¶
　物情也¶
<pb:CK-KZ_JY132_08p106a>¶
老聃曰已矣天下猶是也¶
　疏老子止之不許其往言天下物情與此處無别也¶
又請之老聃曰汝將何始¶
　疏鄭重殷勤所請不已方問行李欲先往何邦¶
曰始於齊¶
　疏柏矩魯人與齊相近齊人無道欲先行也¶
至齊見辜人焉推而彊之解朝服而幕之¶
　疏游行至齊以觀風化忽見罪人刑戮而死於是推而彊之¶
　令其正臥解取朝服幕而覆之¶
號天而哭之曰子乎子乎天下有大菑子獨先離之曰莫爲盜¶
<pb:CK-KZ_JY132_08p106b>¶
莫爲殺人¶
　註殺人大灾謂自此以下事大灾旣有則雖戒以莫爲其可¶
　得已乎¶
　疏離罹也灾禍也號叫上天哀而大哭慜其枉濫故重曰子¶
　乎爲盜殺人世間大禍子獨何罪先此遭罹大菑之條具列¶
　於下又解所謂辜人則朝士是也言其彊相推讓以被朝服¶
　重爲羅網以羅黎元故告天哭之明菑由斯起預張之網列¶
　在下文¶
榮辱立然後覩所病¶
　註各自得則無榮辱得失紛紜故榮辱立榮辱立則夸其所¶
<pb:CK-KZ_JY132_08p107a>¶
　謂辱而跂其所謂榮矣奔馳乎夸跂之間非病如何¶
　疏軒冕爲榮戮耻爲辱奔馳取捨非病如何¶
貨財聚然後覩所爭¶
　註若以知足爲富將何爭乎¶
　疏珍寶彌積馳競斯起¶
今立人之所病聚人之所爭窮困人之身使无休時欲無至此¶
得乎¶
　註上有所好則下不能安其本分¶
　疏賞之以軒冕玩之以珠璣遂便群品奔馳因而不止欲令¶
　各安本分其可得乎¶
<pb:CK-KZ_JY132_08p107b>¶
古之君人者以得爲在民以失爲在已¶
　註君莫之失則民自得矣¶
　疏推功於物故以得在民受國不祥故以失在已¶
以正爲在民以枉爲在已¶
　註君莫之枉則民自正¶
　疏無爲任物正在民也引過責躬枉在已也¶
故一形有失其形者退而自責¶
　註夫物之形性何爲而失哉皆由人君撓之以至斯患耳故¶
　自責¶
　疏夫人受氣不同禀分斯異令各任其能則物皆自得若有¶
<pb:CK-KZ_JY132_08p108a>¶
　一物失所虧其形性者則引過歸已退而責躬昔殷湯自剪¶
　是也¶
今則不然¶
　疏步驟殊時澆淳異世故今之馳物者則不復如此也¶
匿爲物而愚不識¶
　註返其性匿也用其性顯也故爲物所顯則皆識¶
　疏所作憲章皆反物性藏匿罪名愚妄不識故罪名者眾也¶
大爲難而罪不敢¶
　註爲物所易則皆敢¶
　疏法旣難定行之不易故决定違者斯罪之也¶
<pb:CK-KZ_JY132_08p108b>¶
重爲任而罰不勝¶
　註輕其所任則皆勝¶
遠其塗而誅不至¶
　註適其足力則皆至¶
　疏力微事重而責其不勝路遠期促而罰其後至皆不可也¶
民知力竭則以僞繼之¶
　註將以避誅罰也¶
　疏智力竭盡不免誅罰懼罰情急故繼之以偽¶
日出多僞士民安取不僞¶
　註主日興僞士民何以得其眞乎¶
<pb:CK-KZ_JY132_08p109a>¶
　疏譎僞之風日日而出僞眾如草於何得眞¶
夫力不足則僞知不足則欺財不足則盜盜竊之行於誰責而¶
可乎¶
　註當責上也¶
　疏夫知力窮竭譎僞必生賦斂益急貪盜斯起皆由主上無¶
　德法令滋彰夫能忘愛釋私不貴珍寶當責在上豈罪下民¶
　乎¶
蘧伯玉行年六十而六十化¶
　註亦能順世而不係於彼我故也¶
　疏姓蘧名瑗字伯玉衞之賢大夫也盛德高明照達空理故¶
<pb:CK-KZ_JY132_08p109b>¶
　能與日俱新隨年變化¶
未嘗不始於是之而卒詘之以非也¶
　註順物而暢物情之變然也¶
　疏初履之年謂之爲是年旣終謝謂之爲非一歲之中而是¶
　非常出故始時之是終詘爲非也¶
未知今之所謂是之非五十九非也¶
　註物情之變未始有極¶
　疏故變爲新以新爲是故已謝矣以故爲非則去年之非於¶
　今成是今年之是來歲爲非是知執是執非滯新執故者倒¶
　置之流也故容成氏曰除日無歲蘧瑗達之故隨物化也¶
<pb:CK-KZ_JY132_08p110a>¶
萬物有乎生而莫見其根有乎出而莫見其門¶
　註無根無門忽爾自然故莫見也唯無其生亡其出者爲能¶
　覩其門而測其根也¶
　疏隨變而生生無根原任化而出出無門戸旣曰無根無門¶
　故知無生無出生出無門理其如此何爲歲之可像乎¶
人皆尊其知之所知而莫知恃其知之所不知而後知可不謂¶
大疑乎¶
　註我所不知物有知之者矣故用物之知則無所不知獨任¶
　我知知甚寡矣今不恃物以知而自尊知則物不告我非大¶
　疑如何¶
<pb:CK-KZ_JY132_08p110b>¶
　疏所知者俗知也所不知者眞知也流俗之人皆尊重分別¶
　知之銳情取捨而莫能賴其分别之智以照眞原可謂大疑¶
　惑之人也¶
已乎已乎且無所逃¶
　註不能用彼則寄身無地¶
　疏已止也夫銳情取捨不如休止必遭禍患無處逃形¶
此所謂然與然乎¶
　註自謂然者天下未之然也¶
　疏各然其所然各可其所可彼我相對孰是孰非乎¶
仲尼問於太史大弢伯常騫狶韋¶
<pb:CK-KZ_JY132_08p111a>¶
　疏太史官號也下三人皆史官之姓名也所問之事次列下¶
　文¶
曰夫衞靈公飲酒湛樂不聽國家之政田獵畢弋不應諸侯之¶
際其所以爲靈公者何邪¶
　疏畢大網也弋繩繫箭而射也庸猥之君淫聲嗜酒捕獵禽¶
　獸不聽國政會盟交際不赴諸侯汝等史官應須定謚無道¶
　如此何爲謚靈¶
大弢曰是因是也¶
　註靈卽是無道之謚也¶
　疏依周公謚法亂而不損曰靈靈卽無道之謚也此是因其¶
<pb:CK-KZ_JY132_08p111b>¶
　無道謚之曰靈故曰是因是也¶
伯常騫曰夫靈公有妻三人同濫而浴¶
　註男女同浴此無禮也¶
史鰌奉御而進所搏幣而扶翼¶
　註以鰌爲賢而奉御之勞故搏幣而扶翼之使其不得終禮¶
　此其所以爲肅賢也幣者奉御之物¶
　疏濫浴器也姓史字魚衞之賢大夫也幣帛也又謚法德之¶
　精明曰靈男女同浴使賢人進御公見史魚良臣深懷愧悚¶
　遣人搏捉幣帛令扶將羽翼慰而送之使不終其禮敬賢如¶
　此便是明君故謚爲靈靈則有道之謚¶
<pb:CK-KZ_JY132_08p112a>¶
其慢若彼之甚也見賢人若此其肅也是其所以爲靈公也¶
　註欲以肅賢補其私慢靈有二義不可謂善故仲尼問焉¶
　疏男女同浴嬌慢之甚忽見賢人頓懷肅敬用爲有道故謚¶
　靈也¶
狶韋曰夫靈公也死卜葬於故墓不吉卜葬於沙丘而吉掘之¶
數仞得石槨焉洗而視之有銘焉曰不馮其子靈公奪而埋之¶
夫靈公之爲靈也久矣¶
　註子謂蒯聵也言不馮其子靈公將奪汝處也夫物皆先有¶
　其命故來事可知也是以凡所爲者不得不爲凡所不爲者¶
　不可得爲而愚者以爲之在已不亦妄乎¶
<pb:CK-KZ_JY132_08p112b>¶
之二人何足以識之¶
　註徒識已然之見事耳未知已然之出於自然也¶
　疏沙丘地名也在盟津河北子蒯聵也欲明人之名謚皆定¶
　於未兆非關物情而有升降故沙丘石槨先有其銘豈馮蒯¶
　聵方能奪葬史與常騫詎能識邪¶
少知問於太公調¶
　疏智照狹劣謂之少知太大也公正也道德廣大公正無私¶
　復能調順羣物故謂之太公調假設立人以論道理¶
曰何謂丘里之言¶
　疏古者十家爲丘二十家爲里鄉閭丘里風俗不同故假問¶
<pb:CK-KZ_JY132_08p113a>¶
　答以辯之也¶
太公調曰丘里者合十姓百名而以爲風俗也¶
　疏采其十姓取其百名合而論之以爲風俗也¶
合異以爲同散同以爲異今指馬之百體而不得馬而馬係於¶
前者立其百體而謂之馬也¶
　疏如采丘里之言以爲風俗斯合異以爲同也一人設教隨¶
　方順物斯散同以爲異也亦猶指馬百體頭尾腰脊無復是¶
　馬此散同以爲異也而係於前見有馬此合異以爲同也¶
是故丘山積卑而爲高江河合水而爲大大人合并而爲公¶
　註無私於天下則天下之風一也¶
<pb:CK-KZ_JY132_08p113b>¶
　疏積土石以成丘山聚細流以成江海亦猶聖人無心隨物¶
　施教故能并合八方均一天下華夷共履遐邇無私¶
是以自外入者有主而不執¶
　疏自從也謂聖人之教從外以入從中而出隨順物情故居¶
　主竟無所執也¶
由中出者有正而不距¶
　註自外入者大人之化也由中出者民物之性也性各得正¶
　故民無違心化必至公故主無所執所以能合丘里而并天¶
　下一萬物而夷羣異也¶
　疏由亦從也謂萬物黔黎各有正性率心而出禀受皇風旣¶
<pb:CK-KZ_JY132_08p114a>¶
　合物情故順而不距¶
四時殊氣天不賜故歲成¶
　註殊氣自有故能常有若本無之而由天賜則有時而廢¶
　疏賜與也夫春暄夏暑秋凉冬寒禀之自然故歲叙成立若¶
　由天與之則有時而廢矣¶
五官殊職君不私故國治¶
　註殊職自有其才故任之耳非私而與之¶
　疏五官謂古者法五行置官也春官秋官各有司職君王玄¶
　默委任無私故致宇內清夷國家寧泰也¶
文武大人不賜故德備¶
<pb:CK-KZ_JY132_08p114b>¶
　註文者自文武者自武非大人所賜也若由賜而能則有時¶
　而闕矣豈唯文武凡性皆然¶
　疏文相武將量才授職各任其能非聖與也無私於物故道¶
　德圓備¶
萬物殊理道不私故无名¶
　疏夫羣物不同率性差異或巢居穴處走地飛空而亭之毒¶
　之咸能自濟物各得理故無功也¶
無名故無爲無爲而無不爲¶
　註名止於實故無爲實各自爲故無不爲¶
　疏功歸於物故爲無爲不執此爲而無不爲¶
<pb:CK-KZ_JY132_08p115a>¶
時有終始世有變化¶
　註故無心者斯順¶
　疏時謂四叙遞代循環世謂人事遷貿不定¶
禍福淳淳¶
　註流行反覆¶
　疏淳淳流行貌夫天時寒暑流謝不常人情禍福何能久定¶
　故老子經云禍兮福所倚福兮禍所伏也¶
至有所拂者而有所宜¶
　註於此爲戾於彼或以爲宜¶
　疏拂戾也夫物情向背蓋無定準故於此乖戾者於彼或以¶
<pb:CK-KZ_JY132_08p115b>¶
　爲宜是以達道之人不執逆順也¶
自殉殊面¶
　註各自信其所是不能離也¶
　疏殉逐也面向也夫彼此是非紛然固執故各逐已見而所¶
　向不同也¶
有所正者有所差¶
　註正於此者或差於彼¶
　疏於此爲正定者或於彼差邪此明物情顚倒殊向而然也¶
比于大澤百材皆度¶
　註無棄材也¶
<pb:CK-KZ_JY132_08p116a>¶
　疏比譬也度量也夫廣大臯澤林籟極多隨材量用必無棄¶
　擲大人取物其義亦然¶
觀乎大山木石同壇¶
　註合異以爲同也¶
　疏壇基也石有巨小木有粗細共聚大山而爲基本此合異¶
　以爲同也¶
此之謂丘里之言¶
　註言於丘里則天下可知¶
　疏總結前義也¶
少知曰然則謂之道足乎¶
<pb:CK-KZ_JY132_08p116b>¶
　疏以道爲名名道於理謂不足乎欲明至道無名故發斯問¶
太公調曰不然今計物之數不止於萬而期曰萬物者以數之¶
多者號而讀之也¶
　註夫有數之物猶不止於萬况無數之數謂道而足邪¶
　疏期限也號語也夫有形之物物乃無窮今世人語之限曰¶
　萬物者此舉其大經爲言也亦猶虛道妙理本自無名據其¶
　功用彊名爲道名於理未足也¶
是故天地者形之大者也陰陽者氣之大者也道者爲之公¶
　註物得以通通物無私而彊字之曰道¶
　疏天覆地載陰陽生育故形氣之中最大者也天道能通萬¶
<pb:CK-KZ_JY132_08p117a>¶
　物亭毒蒼生施化無私故謂之公也¶
因其大以號而讀之則可也¶
　註所謂道可道也¶
　疏大通有物生化群品語其始本實曰無名因其功號讀亦¶
　可也¶
已有之矣乃將得比哉¶
　註名已有矣故乃將無可得而比邪¶
　疏因其功用已有道名不得將此有名比於無名之理以斯¶
　比擬去之迢遞¶
則若以斯辯譬猶狗馬其不及遠矣¶
<pb:CK-KZ_JY132_08p117b>¶
　註今名之辯無不及遠矣故謂道猶未足也必在乎無名無¶
　言之域而後至焉雖有名故莫之比也¶
　疏夫獨以狗馬一獸語而相比者非直大小有殊亦乃貴賤¶
　斯别也今以有名之道比無名之理者非直粗妙不同亦深¶
　淺斯異故不及遠也¶
少知曰四方之內六合之裏萬物之所生惡起¶
　註問此者或謂道能生之¶
　疏六合之內天地之間萬物動植從何生起少知發問欲辯¶
　其原¶
太公調曰陰陽相照相蓋相治四時相代相生相殺¶
<pb:CK-KZ_JY132_08p118a>¶
　註言此皆其自爾非無所生¶
　疏夫三光相照二儀相蓋風雨相治炎凉相代春夏相生秋¶
　冬相殺豈關情慮物理自然也¶
欲惡去就於是矯起雌雄片合於是庸有¶
　註凡此事故云爲趨合近起於陰陽之相照四時之相代也¶
　疏矯起貌也庸常也順則就而欲逆則惡而去言物在陰陽¶
　造化之中藴斯情慮開杜交合以此爲常也¶
安危相易禍福相生緩急相摩聚散以成¶
　疏夫逢泰則安遇否則危危則爲禍安則爲福緩者爲夀急¶
　者爲夭散則爲死聚則爲生凡此數事出乎造物相摩而成¶
<pb:CK-KZ_JY132_08p118b>¶
　其猶四叙變易遷貿豈關情慮哉¶
此名實之可紀精之可志也¶
　註過此已往至於自然自然之故誰知所以也¶
　疏誌記也夫陰陽之內天地之間爲實有名故可綱可紀假¶
　令精微猶可言記至於重玄妙理超絶形名故不可以言像¶
　求也¶
隨序之相理橋運之相使窮則反終則始此物之所有¶
　註皆物之所有自然而然耳非無能有之也¶
　疏夫四叙循環更相治理五行運動遞相驅役物極則反終¶
　而復始物之所有理盡於斯¶
<pb:CK-KZ_JY132_08p119a>¶
言之所盡知之所至極物而已¶
　註物表無所復有故言知不過極物也¶
　疏夫眞理玄妙絶於言知若以言詮辯運知思想道可極於¶
　有物而已固未能造於玄玄之境¶
覩道之人不隨其所廢不原其所起¶
　註廢起皆自耳無所原隨也¶
此議之所止¶
　註極於自爾故無所議¶
　疏覩見也隨逐也夫見道之人玄悟之士凝神物表寂照環¶
　中體萬境皆玄四生非有豈復留情物物而推逐發起之所¶
<pb:CK-KZ_JY132_08p119b>¶
　由乎所謂之言語道斷議論休止者也¶
少知曰季眞之莫爲接子之或使二家之議孰正於其情孰偏¶
於其理¶
　註季眞曰道莫爲也接子曰道或使或使者有使物之功也¶
　疏季眞接子並齊之賢人俱遊稷下故託二賢明於理莫無¶
　也或爲也季眞以無爲爲道接子謂道有使物之功各執一¶
　家未爲通論今少知問此以定臧否於素情妙理誰正誰偏¶
　者也¶
太公調曰雞鳴犬吠是人之所知雖有大知不能以言讀其所¶
自化又不能以意其所將爲¶
<pb:CK-KZ_JY132_08p120a>¶
　註物有自然非爲之所能也由斯而觀季眞之言當也¶
　疏夫目見耳聞雞嗚狗吠出乎造化愚智同知故雖大聖至¶
　知不能用意測其所爲不能用言道其所以自然嗚吠豈道¶
　使之然是知接子之言於理未當¶
斯而析之精至於无倫大至於不可圍¶
　註皆不爲而自爾¶
　疏假令精微之物無有倫緒粗大之物不可圍量用此道理¶
　推而析之未有一法非自然獨化者也¶
或之使莫之爲未免於物而終以爲過¶
　註物有相使亦皆自爾故莫之爲者未爲非物也凡物云云¶
<pb:CK-KZ_JY132_08p120b>¶
　皆由莫爲而過去¶
　疏不合於道故未免於物各滯一邊故卒爲過患也¶
或使則實¶
　註實自使之¶
　疏滯有爲也¶
莫爲則虛¶
　註無使之也¶
　疏溺無故也¶
有名有實是物之居¶
　註指名實之所在¶
<pb:CK-KZ_JY132_08p121a>¶
无名无實在物之虛¶
　註物之所在其實至虛¶
　疏夫情苟滯於有則所在皆物也情苟尙無則所在皆虛也¶
　是知有無在心不在乎境¶
可言可意言而愈疏¶
　註故求之於言意之表而後至焉¶
　疏夫可以言詮可以意察者去道彌疏遠也故當求之於言¶
　意之表而後至焉¶
未生不可忌¶
　註突然自生制不由我我不能禁¶
<pb:CK-KZ_JY132_08p121b>¶
已死不可阻¶
　註忽然自死吾不能違¶
　疏忌禁也阻礙也突然而生不可禁忌忽然而死有何礙阻¶
　唯當隨變任化所在而安字亦有作沮者怨也處順而死故¶
　不怨喪也¶
死生非遠也理不可覩¶
　註近在身中猶莫見其自爾而欲憂之¶
　疏勞息聚散近在一身其理窈冥愚人不見¶
或之使莫之爲疑之所假¶
　註此二者世所至疑也¶
<pb:CK-KZ_JY132_08p122a>¶
　疏有無二執非達者之心疑惑之人情偏乃爲議論之也¶
吾觀之本其往無窮吾求之末其來無止無窮無止言之無也¶
與物同理¶
　註物理無窮故知言無窮然後與物同理也¶
　疏本過去也末未來也過去已往生化無窮莫測根原焉可¶
　意致假令盛談無有旣其偏滯未免於物故與物同於一理¶
　也¶
或使莫爲言之本也與物終始¶
　註恒不爲而自使然也¶
　疏本猶始各執一邊以爲根本者猶未免於本末也故與有¶
<pb:CK-KZ_JY132_08p122b>¶
　物同終始斯離於物也¶
道不可有有不可無¶
　註道故不能使有而有者常自然也¶
　疏夫至道不絶非有非無故執有執無二俱不可也¶
道之爲名所假而行¶
　註物所由而行故假名之曰道¶
　疏道大無名强名曰道假此名教動而行之也¶
或使莫爲在物一曲夫胡爲於大方¶
　註舉一隅便可知¶
　疏胡何也方道也或使莫爲未階虛妙斯乃俗中一物偏曲¶
<pb:CK-KZ_JY132_08p123a>¶
　之人何足以造重玄語乎大道¶
言而足則終日言而盡道¶
　註求道於言意之表則足¶
言而不足則終日言而盡物¶
　註不能忘言而存意則不足¶
　疏足圓徧也不足偏滯也苟能忘言會理故曰言未嘗言盡¶
　合玄道也如其執言不能契理旣乖虛通之道故盡是滯礙¶
　之物也¶
道物之極言默不足以載¶
　註天道物之極常莫爲而自爾不在言與不言¶
<pb:CK-KZ_JY132_08p123b>¶
　疏道物極處非道非物故言默不能盡載之¶
非言非默議有所極¶
　註極於自爾非言默而議之也¶
　疏默非默議非議唯當索之於四句之外而後造於眾妙之¶
　門也¶
¶
¶
¶
¶
¶
<pb:CK-KZ_JY132_08p124a>¶
*** 　　外物第二十六¶
外物不可必¶
　疏域心執固謂必然也夫人間事物參差萬緒惟安大順則¶
　所在虛通若其逆物執情必遭禍害¶
故龍逄誅比干戮箕子狂惡來死桀紂亡¶
　註善惡之所致俱不可必也¶
　疏龍逢比干外篇已解箕子殷紂之庶叔也忠諫不從懼紂¶
　之害所以徉狂亦終不免殺戮惡來紂之佞臣畢志從紂所¶
　以俱亡¶
人主莫不欲其臣之忠而忠未必信故伍員流于江萇弘死於¶
<pb:CK-KZ_JY132_08p124b>¶
蜀藏其血三年而化爲碧¶
　註精誠之至¶
　疏碧玉也子胥萇弘外篇已釋而言流江者忠諫夫差夫差¶
　殺之取馬皮作袋爲鴟鳥之形盛伍員屍浮之江水故云流¶
　于江萇弘遭譖被放歸蜀自恨忠而遭譖遂刳腸而死蜀人¶
　感之以匱盛其血三年而化爲碧玉乃精誠之至也¶
人親莫不欲其子之孝而孝未必愛故孝已憂而曾參悲¶
　註是以至人無心而應物唯變所適¶
　疏孝已殷高宗之子也遭後母之難憂苦而死曾參至孝而¶
　父母憎之常遭父母打鄰乎死地故悲泣也夫父子天性君¶
<pb:CK-KZ_JY132_08p125a>¶
　臣義重而至忠至孝尙有不愛不知况乎世事萬塗而可必¶
　固者唯當忠懷物我適可全身遠害¶
木與木相摩則然金與火相守則流¶
　疏夫木生火火尅金五行之氣自然之理故木摩木則火生¶
　火守金則金爍是以誠心執固而必於外物者爍滅之敗¶
陰陽錯行則天地大絃於是乎有雷有霆水中有火乃焚大槐¶
　註所謂錯行¶
　疏水中有火電也乃焚大槐霹靂也陰陽錯亂不順五行故¶
　雷霆擊怒驚駭萬物人乖和氣敗損亦然¶
有甚憂兩陷無所逃¶
<pb:CK-KZ_JY132_08p125b>¶
　註苟不能忘形則隨形所遭而陷於憂樂左右無宜也¶
　疏不能虛志而忘形域心執固是以馳情於榮辱二境䧟溺¶
　於憂樂二邊無處逃形¶
螴蜳不得成¶
　註矜之愈重則所在爲難莫知所守故不得成¶
　疏螴蜳猶怵惕也不能忘情忘懷矜惜故雖勞形怵慮而卒¶
　無所成¶
心若縣於天地之間¶
　註所希跂者高而闊也¶
　疏心徇有爲高而且遠馳情逐物通乎宇宙¶
<pb:CK-KZ_JY132_08p126a>¶
慰睯沈屯¶
　註非情夷平暢也¶
　疏遂心則慰喜乖意則昏悶遇境則沈溺觸物則屯邅旣非¶
　清夷豈是平暢¶
利害相摩生火甚多¶
　註內熱故也¶
　疏夫利者必有害蟬鵲是也纓纏於利害之間內心恒熱故¶
　生火多矣¶
眾人焚和¶
　註眾人而遺利則和若利害存懷則其和焚也¶
<pb:CK-KZ_JY132_08p126b>¶
　疏焚燒也眾人猶俗人也不能守分無爲而每馳心利害內¶
　熱如火故燒焰中和之性¶
月固不勝火¶
　註大而闇則多累小而明則知分¶
　疏月雖大而光圓火雖小而明照諭志大而多貪不如小心¶
　守分¶
於是乎有僓然而道盡¶
　註唯僓然無矜遺形自得道乃盡也¶
　疏僓然放任不矜之貌忘情利害淡爾不矜虛玄道理乃盡¶
　於此也¶
<pb:CK-KZ_JY132_08p127a>¶
莊周家貧故往貸粟於監河侯¶
　疏監河侯魏文侯也莊子高素不事有爲家業旣貧故來貸¶
　粟¶
監河侯曰諾我將得邑金將貸子三百金可乎¶
　疏諾許也銅鐵之類皆名爲金此非黃金也待我歲終得百¶
　姓租賦封邑之物乃貸子¶
莊周忿然作色曰周昨來有中道而呼者周顧視車轍中有鮒¶
魚焉周問之曰鮒魚來子何爲者邪對曰我東海之波臣也君¶
豈有斗升之水而活我哉¶
　疏波浪小臣困於車轍君頗有水以相救乎¶
<pb:CK-KZ_JY132_08p127b>¶
周曰諾我且南遊吳越之王激西江之水而迎子可乎¶
　疏西江蜀江也江水至多北流者眾惟蜀江從西來故謂之¶
　西江是也¶
鮒魚忿然作色曰吾失我常與我无所處吾得斗升之水然活¶
耳君乃言此曾不如早索我於枯魚之肆¶
　註此言當理無小苟其不當雖大何益¶
　疏索求肆市常行海水鮒魚波浪失於常處升斗之水可以¶
　全生乃激西江非所宜也旣其不救斯須不如求我於乾魚¶
　之肆此言事無大小時有機宜苟不逗機雖大無益也¶
任公子爲大鉤巨緇五十犗以爲餌¶
<pb:CK-KZ_JY132_08p128a>¶
　疏任國名任國之公子巨大也緇黑繩也犗犍牛也餌鉤頭¶
　肉旣爲巨鉤故用大繩縣五十頭牛以爲餌¶
蹲乎會稽投竿東海¶
　疏號爲巨鉤期年不得魚蹲踞也踞坐也踞其山¶
旦旦而釣期年不得魚已而大魚食之牽巨鉤䧟没而下驚揚¶
而奮鬐白波若山海水震蕩聲侔鬼神憚赫千里¶
　疏期年之外有大魚吞鉤於是牽鉤䧟没馳驚而下揚其頭¶
　尾奮其鱗鬐遂使白波如山洪波際日¶
任公子得若魚離而腊之自淛河以東蒼梧以北莫不厭若魚¶
者¶
<pb:CK-KZ_JY132_08p128b>¶
　疏若魚海神也淛浙江也蒼梧山名在嶺南舜葬之所海神¶
　肉多分爲脯腊自五嶺已北三湘已東皆厭之¶
已而後世輇才諷說之徒皆驚而相告也¶
　疏代末季葉才智輕浮諷誦詞說不敦玄道聞得大魚驚而¶
　相語輕字有作輇字者輇量也¶
夫揭竿累趨灌瀆守鯢鮒其於得大魚難矣¶
　疏累細繩也鯢鮒小魚也擔揭細小之竿繩趨走溉灌之溝¶
　瀆適得鯢鮒難獲大魚也¶
飾小說以干縣令其於大達亦遠矣¶
　疏干求也縣高也夫脩飾小行矜持言說以求高名令問者¶
<pb:CK-KZ_JY132_08p129a>¶
　必不能大通於至道字作縣者古懸字多不著心¶
是以未嘗聞任氏之風俗其不可與經於世亦遠矣¶
　註此言志趣不同故經世之宜小大各有所適也¶
　疏人間世道夷險不常自非懷豁虛通未可以治亂若矜名¶
　飾行去之遠矣¶
儒以詩禮發冢大儒臚傳曰東方作矣事之何若¶
　疏大儒碩儒謂大博士從上傳語告下曰臚臚傳也東方作¶
　謂天曙曰先起儒弟子發冢爲盜恐天時曙故催告之問其¶
　如何將事¶
小儒曰未解裙襦口中有珠¶
<pb:CK-KZ_JY132_08p129b>¶
　疏小儒弟子也死人裙衣猶未解脫捫其口中知其有寶珠¶
詩固有之曰靑靑之麥生於陵陂生不布施死何舍珠爲¶
　疏此是逸詩久遭刪削凡貴人葬者口多含珠故誦青青之¶
　詩刺之¶
接其鬢擪其顪儒以金椎控其頤徐別其頰無傷口中珠¶
　註詩禮者先王之陳迹也苟非其人道不虛行故夫儒者乃¶
　有用之爲姦則迹不足恃也¶
　疏接撮也擪按也顪口也控打也撮其鬢按其口鐵椎打仍¶
　恐損珠故安徐分别之是以田恒資仁義以竊齊儒生誦詩¶
　禮以發冢由是觀之聖迹不足賴¶
<pb:CK-KZ_JY132_08p130a>¶
老萊子之弟子出薪遇仲尼返以告¶
　疏老萊子楚之賢人隱者也常隱蒙山楚王知其賢遣使召¶
　爲相其妻采樵歸見門前有車馬迹妻問其故老萊曰楚王¶
　召我爲相妻曰受人有者必爲人角制而之不能爲人制之¶
　妻遂捨而去老萊隨之夫負妻戴逃於江南莫知所之出取¶
　薪者采樵也旣見孔子歸告其師¶
曰有人於彼脩上而趨下¶
　註長上而促下也¶
未僂而後耳¶
　註耳卻近後而上僂¶
<pb:CK-KZ_JY132_08p130b>¶
視若營四海¶
　註視之儡然似營他人事者¶
不知其誰氏之子¶
　疏脩長也趨短末肩背也所見之士下短上長肩背傴僂耳¶
　卻近近後瞻視高遠所作怱怱觀其儀容似營天下未知子¶
　族姓是誰督其異常故發斯問¶
老萊子曰是丘也召而來¶
　疏魯人孔丘汝宜喚取¶
仲尼至曰丘去汝躬矜與汝容知斯爲君子矣¶
　註謂仲尼能遺形去知故以爲君子¶
<pb:CK-KZ_JY132_08p131a>¶
　疏躬身也孔丘旣至老萊未語宜遣汝身之躬飾忘爾容貌¶
　心知如此之時可爲君子¶
仲尼揖而退¶
　註受其言也¶
　疏敬受其言揖讓而退¶
蹙然改容而問曰業可得進乎¶
　註設問之令老萊明其不可進¶
　疏蹙然驚恐貌謂仲尼所學聖迹業行可得修進爲世用可¶
　不¶
老萊子曰夫不忍一世之傷而驚萬世之患¶
<pb:CK-KZ_JY132_08p131b>¶
　註一世爲之則其迹萬世爲患故不可輕也¶
　疏夫聖智仁義救一時之傷後執爲姦成萬世之禍恃聖迹¶
　而驕謷則陳恒之徒是也亦有作驚音者云使萬代驅騖不¶
　息亦是奔馳之義也¶
抑固窶邪¶
　疏固執聖迹抑揚從已夫於本性故窮窶¶
亡其略弗及邪¶
　註直任之則民性不窶而皆自有略無弗及之事也¶
　疏亡失本性忽略生崖故不及於眞道¶
惠以歡爲驁終身之醜¶
<pb:CK-KZ_JY132_08p132a>¶
　註惠之而歡者無惠則醜矣然惠不可長故一惠終身醜也¶
　疏夫以施惠爲歡者惠不可徧故謷慢者多矣是以用惠取¶
　人適爲怨府故終身醜辱¶
中民之行進焉耳¶
　註言其易進則不可忘惠之¶
相引以名相結以隱¶
　註隱括進之謂也¶
　疏夫上智下愚其性難改中庸之人易爲進退故聞堯之美¶
　相引慕以利名聞桀之惡則結之以隱匿¶
與其譽堯而非桀不如兩忘而閉其所譽¶
<pb:CK-KZ_JY132_08p132b>¶
　註閉者閉塞¶
　疏贊譽堯之善道非毁桀之惡迹以此奔馳失性多矣故不¶
　如善惡兩忘閉塞毁譽則物性全矣¶
反无非傷也動无非邪也¶
　註順之則全靜之則正¶
　疏夫反於物性無不傷損擾動心靈皆非正法¶
聖人躊躇以興事以每成功¶
　註事不遠本故其功每成¶
　疏躊躇從容聖人無心應機而動興起事業恒自從容不逆¶
　物情故其功每就¶
<pb:CK-KZ_JY132_08p133a>¶
奈何哉其載焉終矜爾¶
　註矜不可載故遺而弗有也¶
　疏奈何猶如何也如何執仁義之迹擾撓物心運載矜莊終¶
　身不替此是老萊詆訶夫子之辭也¶
宋元君夜半而夢人被髮闚阿門¶
　疏宋國君謚曰元卽宋元君也阿曲也謂阿旁曲室之闚門¶
曰予自宰路之淵予爲清江使河伯之所漁者余且得予¶
　疏自後也宰路江畔淵名姓余名且捕魚之人也¶
元君覺使人占之曰此神龜也君曰漁者有余且乎左右曰有¶
君曰令余且會朝¶
<pb:CK-KZ_JY132_08p133b>¶
　疏命召也召令赴朝問其所得¶
明日余且朝君曰漁何得對曰且之網得白龜焉其圓五尺君¶
曰獻若之龜龜至君再欲殺之再欲活之心疑卜之曰殺龜以¶
卜吉¶
　疏心疑猶預殺活再三乃殺吉遂刳龜也¶
乃刳龜七十二鑽而無遺筴¶
　疏筭計前後鑽之凡經七十二筭計吉凶曾不失中¶
仲尼曰神龜能見夢於元君而不能避余且之網知能七十二¶
鑽而無遺筴不能避刳腸之患如是則知有所困神有所不及¶
也¶
<pb:CK-KZ_JY132_08p134a>¶
　註神智之不足恃也如是夫唯靜默居其所能而不營於外¶
　者爲全¶
　疏夫神智皆不足恃也是故至人之處世忘形神智慮與枯¶
　木同其不幸將死天均其休寂魄任物冥於造化是以孔丘¶
　大聖因而議之¶
雖有至知萬人謀之¶
　註不用其知而用眾謀¶
魚不畏網而畏鵜鶘¶
　註網無情故得魚¶
　疏網無情而得魚諭聖人無心故天下歸之¶
<pb:CK-KZ_JY132_08p134b>¶
去小知而大知明¶
　註小知自私大知任物¶
　疏小知取捨於心大知無分别遣間奪之情故無分别則大¶
　知光明也¶
去善而自善矣¶
　註去善則善無所慕善無所慕則善者不矯而自善也¶
　疏遣矜尙之小心合自然之大善故前文云離道以善險德¶
　以行又老經云天下皆知善之爲善斯不善已¶
嬰兒生无石師而能言與能言者處也¶
　註汎然無習而自能者非跂而學彼也¶
<pb:CK-KZ_JY132_08p135a>¶
　疏夫嬰兒之性其不假師匠年漸長大而自然能言者非有¶
　心學之與父母同處率其本性自然能言是知世間萬物非¶
　由運知學而成之也¶
惠子謂莊子曰子言無用¶
　疏莊子通人也空有並照其言宏博不契俗心是以惠施訉¶
　爲無用¶
莊子曰知無用而始可與言用矣¶
　疏夫有用則同於天折無用則全其崖故知無用始可語其¶
　用¶
天地非不廣且大也人之所用容足耳然則側足而墊之致黃¶
<pb:CK-KZ_JY132_08p135b>¶
泉人尙有用乎惠子曰无用¶
　疏墊掘也夫六合之內廣大無最於地人之所用不過容足¶
　若使側足之外掘至黃泉人則戰慄不得行動是知有用之¶
　物假無用成功¶
莊子曰然則无用之爲用也亦明矣¶
　註聖應其內當事而發已言其外以暢事情情暢則事通外¶
　明則內用相須之理然也¶
　疏直置容足不可得行必候餘地方能運用腳足無用之理¶
　分明故取老子云有之以爲利無之以爲用¶
莊子曰人有能遊且得不遊乎人而不能遊且得遊乎¶
<pb:CK-KZ_JY132_08p136a>¶
　註性之所能不得不爲也性所不能不得强爲故聖人唯莫¶
　之制則同焉皆得而不知所以得也¶
　疏夫人禀性不同所用各異自有聞言如影響自有智昏菽¶
　麥故性之能者不得不由性之無者不可强涉各守其分則¶
　物皆不喪¶
夫流遁之志决絶之行噫其非至知厚德之任與¶
　註非至厚則莫能任其志行而信其殊能也¶
　疏流蕩逐物逃遯不返果决絶滅因而不移此之志行極愚¶
　極鄙豈是至妙眞知深厚道德之所任用莊子之意謂其如¶
　此¶
<pb:CK-KZ_JY132_08p136b>¶
覆墜而不及火馳而不顧¶
　註人之所好不避是非死生以之¶
　疏愚迷之類執志慤然雖復家被覆没身遭顚墜亦不知悔¶
　反馳逐物情急如煙火而不知回顧流遯决絶遂至於斯耳¶
雖相與爲君臣時也易世而无以相賤¶
　註所以爲大齊同¶
　疏夫時所賢者爲君才不應世者爲臣如舜禹應時相代爲¶
　君臣也故世遭革易不可以爲臣爲君而相賤輕流遯之徒¶
　不知此事¶
故曰至人不留行焉¶
<pb:CK-KZ_JY132_08p137a>¶
　註唯所遇而因之故能與化俱¶
　疏夫世有興廢隨而行之是故達人曾無留滯¶
夫尊古而卑今學者之流也¶
　註古無所尊今無所卑而學者尊古而卑今失其原矣¶
　疏夫步驟殊時澆淳異世古今情事變也不同而乃貴古賤¶
　今深乖遠鑒適滋爲學小見豈曰清通¶
且以狶韋氏之流觀今之世夫孰能不波¶
　註隨時因物乃平泯也¶
　疏狶韋三皇已前帝號也以玄古之風御於今代澆淳旣章¶
　誰能不波蕩而不失其性乎斯由尊古卑今之弊也¶
<pb:CK-KZ_JY132_08p137b>¶
唯至人乃能遊於世而不僻¶
　註當時應務所在爲正¶
順人而不失已¶
　註本無我我何失焉¶
彼教不學¶
　註教因彼性故非學也¶
承意不彼¶
　註彼意自然故承而用之則夫萬物各全其我¶
　疏獨有至德之人順時而化彼非學心而本性具足不由學¶
　致也承意不彼者禀承教意以導性而眞道素圓不彼教也¶
<pb:CK-KZ_JY132_08p138a>¶
目徹爲明耳徹爲聰鼻徹爲顫口徹爲甘心徹爲知知徹爲德¶
　疏徹通也顫者辛臭之事也夫六根無壅故徹聰明不蕩於¶
　外故爲德¶
凡道不欲壅壅則哽哽而不止則跈¶
　註當通而塞則理有不泄而相騰踐也¶
跈則眾害生¶
　註生起也¶
物之有知者恃息¶
　註凡根生者無知亦不恃息也¶
　疏天生六根廢一不可耳聞眼見鼻嗅心知爲於分內雖用¶
<pb:CK-KZ_JY132_08p138b>¶
　無咎若乃目帶桑中之色耳淫濮上之聲鼻滋蘭麝之香心¶
　用無窮之境則天理滅矣豈謂徹哉故六根窮徹則氣息通¶
　而生理全¶
其不殷非天之罪¶
　註殷當也夫息不由知由知然後失當失當而後不通故知¶
　恃息息不恃知也然知欲之用制之由人非不得已之符也¶
　疏殷當也或縱恣六根馳逐前境或竅穴哽塞以害生崖通¶
　塞二途皆不當理斯並人情之罪也非天然之辜¶
天之穿之日夜无降¶
　註通理有常運¶
<pb:CK-KZ_JY132_08p139a>¶
　疏降止也自然之理穿通萬物自晝及夜未嘗止息¶
人則顧塞其竇¶
　註無情任天竇乃開¶
　疏竇孔也流俗之人反於天理壅塞根竅滯溺不通¶
胞有重閬¶
　註閬空壙也¶
　疏閬空也言人腹內空虛故容藏胃藏胃空虛故通氣液¶
心有天遊¶
　註遊不係也¶
　疏虛空故自然之道遊其中¶
<pb:CK-KZ_JY132_08p139b>¶
室无空虛則婦姑勃豀¶
　註爭處也¶
　疏勃豀爭鬥也屋室不空則不容受故婦姑爭處無復尊卑¶
心无天遊則六鑿相攘¶
　註攘逆¶
　疏鑿舛也攘則逆也自然之道不遊其心則六根舛逆不順¶
　於理¶
大林邱山之善於人也亦神者不勝¶
　註自然之理有寄物而通也¶
　疏自然之理有寄物而通者也¶
<pb:CK-KZ_JY132_08p140a>¶
德溢乎名¶
　註夫名高則利深故修德者過其當¶
　疏溢深也仁義五德所以行之過多者爲尙名好勝故也¶
名溢乎暴¶
　註夫禁暴則名美於德¶
　疏暴殘害也夫名者士之器名旣過者必更相賊害內篇云¶
　名者相軋者也¶
謀稽乎誸¶
　註誸急也急而後考其謀¶
　疏稽考也誸急也急難之事然後校謀計¶
<pb:CK-KZ_JY132_08p140b>¶
知出乎事¶
　註平往則無用知¶
　疏夫運心知以出境則爭鬥斯至¶
柴生乎守¶
　註柴塞也¶
　疏柴塞也守執也域情執固而所造不通¶
官事果乎眾宜¶
　註眾之所宜者不一故官事立也¶
　疏夫置官府設事條者須順於眾人之宜便若求逆之則禍¶
　亂生¶
<pb:CK-KZ_JY132_08p141a>¶
春雨日時草木怒生銚鎒於是乎始修¶
　註夫事物之生皆有由¶
　疏銚耜之類也鎒鋤也青春時節時雨之日凡百草木萌動¶
　而生於是農具方始修理此明順時而動不逆物情也¶
草木之到植者過半而不知其然¶
　註夫事由理發故不覺¶
　疏植生也銚鎒旣修芸除苑葦幸逢春日鉏罷到生良由時¶
　節使然不可以人情均度是知制法立教必須順時¶
靜然可以補病¶
　註非不病也¶
<pb:CK-KZ_JY132_08p141b>¶
　疏適有煩躁之病者簡靜可以療之¶
眥𡟬可以休老¶
　註非不老也¶
　疏剪齊髮鬢𡟬狀貌也衰老之容以此而沐浴¶
甯可以止遽¶
　註非不遽也¶
　疏遽疾速也夫心性怱迫者安靜可以止之¶
雖然若是勞者之務也非佚者之所未嘗過而問焉¶
　註若是猶有勞故佚者超然不顧¶
　疏夫止遽以甯療躁以靜者以對治之術斯乃小學之人勞¶
<pb:CK-KZ_JY132_08p142a>¶
　役神智之事務也豈是體道之士閑逸之人不勞不病之心¶
　乎風彩情高故未嘗暫過而顧問焉¶
聖人之所以駥天下神人未嘗過而問焉¶
　註神人卽聖人也聖言其外神言其內¶
　疏駭驚也神者不測之號聖者顯迹之名爲其垂教動人故¶
　不過問¶
賢人所以駥世聖人未嘗過而問焉¶
　疏證空爲賢並照爲聖從深望淺故不問之¶
君子所以駥國賢人未嘗過而問焉¶
　疏何以人物君子故駭動諸侯之國賢人捨有故不問¶
<pb:CK-KZ_JY132_08p142b>¶
小人所以合時君子未嘗過而問焉¶
　註趨步各有分高下各有等¶
　疏夫趨世小人苟合一時如田恒之徒無足可貴故淑人君¶
　子鄙而不顧也¶
演門有親死者以善毁爵爲官師其黨人毁而死者半¶
　註慕賞而孝去眞遠矣斯尙賢之過也¶
　疏東門也亦有作寅者隨字讀之東門之孝出自內心形容¶
　外毁惟宋君嘉其至孝遂加爵而命爲卿鄉黨之人聞其因¶
　孝而貴於是强哭詐毁矯性僞情因而死者其數半矣¶
堯與許由天下許由逃之湯與務光務光怒之¶
<pb:CK-KZ_JY132_08p143a>¶
　疏堯知由賢禪以九五洒耳辭退逃避箕山湯與務光務光¶
　不受訶罵瞋怒遠之林籟斯皆率其本性腥臊榮祿非關矯¶
　偽以慕聲名¶
紀他聞之帥弟子而踆於窾水諸侯弔之三年申徒狄因以踣¶
河¶
　註其波蕩傷性遂至於此¶
　疏姓申徒名狄姓紀名佗並隱者聞湯讓務光恐其及已與¶
　弟子蹲踞水旁諸侯聞之重其廉素時往弔慰恐其沈没狄¶
　聞斯事慕其高名遂赴長河自溺而死波蕩失性遂至於斯¶
　矣¶
<pb:CK-KZ_JY132_08p143b>¶
筌者所以在魚得魚而忘筌蹄者所以在兔得兔而忘蹄¶
　疏筌魚笱也以竹爲之故字從竹亦有從草者蓀荃也香草¶
　也可以餌魚置香於柴木蘆葦之中以取魚也蹄兔罝也亦¶
　兎繮也以繫兔腳故謂之蹄此二事譬也¶
言者所以在意得意而忘言¶
　疏此合諭也意妙理也夫得魚兔本因筌蹄而筌蹄實異魚¶
　兔亦由玄理假於言說言說實非玄理魚兔得而筌蹄忘玄¶
　理明而名言絶¶
吾安得夫忘言之人而與之言哉¶
　註至於兩聖無意乃都無所言也¶
<pb:CK-KZ_JY132_08p144a>¶
　疏夫忘言得理目擊道存其人實稀故有斯難也¶
¶
¶
¶
¶
¶
¶
¶
¶
¶
<pb:CK-KZ_JY132_08p144b>¶
¶
¶
¶
¶
¶
¶
¶
¶
¶
¶
