#-*- mode: org; -*-
#+EXPORT_ID: JY310
#+TITLE:天下名山記 Tianxia Mingshan Ji
#+WITNESS: JYE CK-KZ
#+BASEEDITION: 
<pb:CK-KZ_JY310_01p001a>¶
@fw1重刊道藏輯要¶
* 　天下名山記¶
新安吳秋士西邨選　　　　　　　汪立名西亭校訂¶

** 　直隸¶

*** 　　賜遊西苑記　　　　　　　　　　　　李　賢¶
天順己卯首夏月吉日，上命中貴人引賢與吏部尙書王翱數¶
人遊西苑，明年亦如之，又明年亦如之。初入苑門，卽臨太液池，¶
蒲葦盈水際，如劍㦸叢立，芰荷翠潔，清目可愛。循池東岸北〓，¶
榆柳杏桃，草色鋪岸如茵，花香襲人。行百步許，至椒園，松檜蒼¶
翠，果樹分羅，中有圓殿，金光掩映，四面豁敞，曰崇智。南有小池，¶
<pb:CK-KZ_JY310_01p001b>¶
金魚作陣，遊戲其中。西有小亭臨水，芳木匝之，曰翫芳。又北行¶
至圓城，自兩掖洞門而升，上有古松三株，枝𠏉槎牙，形狀偃蹇，¶
如龍奮爪拏空，突兀天表。前有花樹數品，香氣極清。中有圓殿，¶
巍然高聳，曰承光。北望山峰，嶙峋崒嵂，俯瞰池波，蕩漾澄澈，而¶
山水之間，千姿萬態，莫不呈奇獻秀於几窗之前。西有長橋跨¶
池下，過石橋而北，山曰萬𡻕，恠石參差。爲門三，自東西而入，有¶
殿倚山，左右立石爲峰，以次對峙，四圍皆石，贔屭齦齶，蘚封蔓¶
絡，佳木異草，上偃旁綴，樛葛薈翳，兩掖曡石爲磴。崎嶇折轉而¶
上，巖洞非一。山畔並列三殿，中曰仁智，左曰介福，右曰延和。至¶
其頂，有殿當中，棟宇宏偉，簷楹翬飛，高插於層霄之上。殿内清¶
<pb:CK-KZ_JY310_01p002a>¶
虛，寒氣逼人，雖盛夏亭午，暑氣不到，殊覺曠蕩瀟爽，與人境隔¶
異，曰廣寒。左右四亭，在各峰之頂，曰方壺、瀛洲、玉虹、金露。其中¶
可跂而息。前崖有壁，夾道而入，壁間四孔，以縱觀覽。而宫闕崢¶
嶸，風景佳麗，宛如圖畫。下過東橋，轉峰而北有殿，臨池曰凝和。¶
二亭臨水，曰擁翠、飛香。北至艮隅，見池之源，云是西山玉泉，逶¶
迤而來，流入宫牆，分派入池。西至乾隅，有殿用草，曰太素殿。後¶
草亭，畫松竹梅於上，曰𡻕寒門。左有軒臨水，曰遠趣。軒前草亭，¶
曰會景，循池西岸南行，有屋數連，池水通焉，以育禽鳥，有亭臨¶
水，曰映輝。又南行數弓許，由殿臨池，曰迎翠。有亭臨水，曰澄波。¶
東望山峰，倒蘸於太液，波光之中，黛色嵐光，可掬可挹。烟靄雲¶
<pb:CK-KZ_JY310_01p002b>¶
濤，朝暮萬狀。又西南有小山子，遠望鬱然，日光橫照，紫翠重疊。¶
至則有殿倚山，山下有洞，洞上石巖橫列，密孔泉出，逬流而下，¶
曰水簾。其淙散激射，飛薄濺灑，最爲可玩。水聲泠泠然，濳入石¶
池，龍昻其首，口中噴出，復旋繞殿前，爲流觴曲水。左右　石盤¶
折爲徑，山畔有殿。翼然至其頂，一室正中，四面簾櫳，欄檻之外，¶
奇峰回互，茂樹環擁，異花瑤草，莫可名狀。下轉山前，一殿深　¶
高爽，殿前石橋，隱若虹起，極其精巧。左右有沼，沼中有臺，臺外¶
古木叢高，百鳥翔集，鳴聲上下，至於南臺，林木陰森，過橋而南¶
有殿面水，曰昭和。門外有亭臨岸，沙鷗水禽，如在鏡中。遊覽至¶
此而止。大官珍饌，極其醉飽以歸。夫一張一弛，文武之道。賜遊¶
<pb:CK-KZ_JY310_01p003a>¶
西苑，有弛之意焉。然張可久而弛不可多，以𡻕計之弛，纔一日。¶
則又未嘗不致謹也。於是乎記。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p003b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p004a>¶
*** 　　遊西山記　　　　　　　　　　　　　喬　宇¶
都城之西有山焉，蜿蜒磅礴，首太行，尾居庸，東向而北，繞實京¶
師雄觀也。予自童時，嘗嬉遊其勝。比長登仕，身繫于公，無因而¶
遂者屢矣。今年九月七日偶休暇，卽速二三友連鑣。出阜城門，¶
指山以望，則烟霏杳靄，近遠參差，舊路恍然如夢。緣溪而北，境¶
漸開豁，梵寺仙宫，盤列掩映，廊簷臺榭之覆壓，丹艧金碧之煒¶
煌，殆不可數計。又二十里爲西湖，卽玉泉所瀦者。右浸岡陂，滉¶
漾一碧。堤之東則稻畦千畝，接于甕山之麓。上有寺曰圓淨，因¶
巖而搆甃，爲石磴數尋，遊者必拾級聚足以上。絕頂有屋曰雪¶
洞，俯面西湖之曲，由中而瞰，曠焉茫焉，如駕遠翮凌長空。予與¶
<pb:CK-KZ_JY310_01p004b>¶
客浩歌長吟，舉酒相屬。時天高氣清，木葉盡下，平田遠村，綿亘¶
無際，雖不出咫尺之間，而騁眺于數百里之外。羣峰拱乎北，衆¶
水宗乎東，盪胸釋形，將與寥廓者會。已而客進曰：此地美矣。西¶
山之勝，恐未止如是。夫登高不躡其巓，臨深不窮其源，要非好¶
竒者。于是復命駕西，往蹈長橋，渡盤渦又五里，抵玉泉山。山下¶
泉出如沸。有亭，爲宣皇駐蹕之所。滀爲池，清可鑒毫髮，扣之而¶
金石鳴，灑之而風雨至。其瀧愈遠，其勢愈沖瀜漰湱，所謂西湖¶
之源也。岸則檜柏松杉之蔭鬱，洲則芰蒲菱荇之偃敷。幽龕古¶
洞，行宫荒臺，又爭奇獻秀于左右。予乃踞大石，濯清流，頹乎其¶
旣醉，浩乎其忘歸。不知世間何物，可以易此樂也。夫西山之勝，¶
<pb:CK-KZ_JY310_01p005a>¶
雖非一日所周。然甕山之高曠，玉泉之幽邃，其大率已得之矣。¶
抑何必陟巑岏，披蒙翳，如鄧詵之數月山行者，然後爲快耶。且¶
兹山自唐虞以來，下上數千年，或爲列國，或爲名藩，或割據于¶
英雄，或侵倂于異域，咸未有大一統如今日者。豈天固遺之，以¶
壯我國家哉。¶
¶	
¶	
¶	
¶	
¶	
<pb:CK-KZ_JY310_01p005b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p006a>¶
*** 　　遊房山記　　　　　　　　　　　　　曹學佺¶
萬厯己亥正月立春，予在都門，縱觀燈市。因與陳參軍道源，出¶
盧溝橋，西折之房山縣。早間，千百成羣，觀聽喧雜。忽入幽僻，則¶
蕭然形影相弔也。夜始抵縣，路迷無人可問，到亦無一人識。投¶
逆旅舍，食訖間行，斗大一城，半爲山根，月色皎潔，積雪地上，是¶
去京華未百里，正上元之初夜也。人家皆閉門，有三四人，酒酣¶
擊鼓，歌唱于市，以爲狂。忽覩客，詫異目攝之。予亦趣旅舍。主人¶
曰：歸何遲，城中夜深，有虎飼人，客不知耶。又山㘭往往龍蟄，聞¶
人聲，觸其怒，必震起。予相顧咋舌。此光景夢寐所不到也。明日，¶
問入山之徑，無人知者。有老叟傭于寺，願爲向導。出城行六十¶
<pb:CK-KZ_JY310_01p006b>¶
里，所過村落曰瓦井，曰天光，曰孤山口，皆與山勢爲升降，人屋¶
上結茅，葢以石皮，冰溜掛簷間不絕。澗邊有殘冰，馬嚙之解饑¶
渴，無賣漿之家，馬上食所擕餅餌而已。孤山口，始有一翁迎客¶
入，致敬敘杯酒，聚村人看之過。則崇山如環，幽溪如帶，時時涉¶
溪沿壁，踐苔捫蘿，乃至山麓。有一菴焉，爲諸峰所覆，如狻猊之¶
昻首也。客始休車馬結束。以入亂山巉巖，兩壁相距。中開一線，¶
鳥道盤旋，五里至石梯。梯卽巨石，五丁鑿爲坎，僅容半跬，高數¶
百磴。左右兩鐵，絙長百尺，山巓下垂，陟者緣之，手足分任其力。¶
葢左迫無極之巖，而右臨不測之淵矣。梯盡處有小菴，可憩。折¶
而東北，可一里，至山門。入門，始昻首，見諸菴縱橫稠疊，處于懸¶
<pb:CK-KZ_JY310_01p007a>¶
巖峭壁蒙茸之内，如鳥巢然，所謂禪棲也。獨上方寺正中，如負¶
扆以居，躡千百磴，始可到。旁有兩澗流下，聞而不見水，其上有¶
冰封之耳。又東折而往，則連巖層陰，雪堆未化，獨有古柏青青。¶
龍蟠虬舞，出雪之上。其嵓軒揭如仄，奇秀如雲，穿注如蜂房燕¶
壘。嵓下有泉，深三尺，廣倍之。面一平臺，又十倍之。相傳開山時，¶
有龍占此，禪師叱之避，盡挈其山泉以去，師飛錫擊其尾，留泉¶
僅滿斗，今山卽名斗泉也。山下有洞，尙隔一山。說者以此山空¶
腹，寺徑達洞，然人必自其上行，上行必徑前峰，孤圓𦊅兀，形如¶
摘星，望之甚憚，陟亦可至。峰半可頫諸菴，巓亦劣平，尙不見洞。¶
又下五里，入洞，如一城。僧家依洞爲窟，石床𦭘扉可掬。爲客煮¶
<pb:CK-KZ_JY310_01p007b>¶
茗。初不得水，以葫蘆係腰，至洞裏取水，曳之出入。尋縛枯藤爲¶
炬，鱗次而進。第一洞猶隱隱見影，二洞以内，卽黯黑無光，三洞¶
是一小竇，圍可三四尺，深五六丈，伏地匍匐，束身蛇行，卽僧所¶
曳葫蘆處也。入三洞，倐高廣，燎炬不見頂。傍有一潭，石蜿蜒如¶
雙龍狀。其中圓光如珠，于是取水焉。抵九洞，無路，有穴如井，入¶
者後人躡前人背。丈餘復空闊，但霧氣蓊塞，履滑衣濕，不易前¶
進。至十三洞，路尙不窮，云過此無奇，興盡返矣。大抵中以一曲¶
爲一洞，十三洞約有六七里。洞中之石，玉白鏡瑩，剷爲琉璃，踰¶
寸明徹。其境之最著者，曰蓮華山，片片如青蓮瓣。曰龍虎，宛肖¶
龍虎。曰長眉祖師，兀坐巖畔，眉修然垂。曰吕純陽，儼然具道者¶
<pb:CK-KZ_JY310_01p008a>¶
衣冠。曰石塔，層層筆立。曰石鍾鼓，叩之作鐘鼓聲。此非厯三洞¶
穿竇之苦，不能得也。又其最著者，曰須彌山。一山甚大，行良久¶
難盡，曰雪山。猋如積雪，捫之若刺，曰萬花樓。山之上，有重樓焉。¶
以雪爲地，吐花如靈芝者數萬朶，曰仙人橋。跨清溪而渡，曰十¶
八羅漢。爲修短欹正各狀貌，曰接引旛。從頂倒懸，縹渺若拂。此¶
非厯九洞入井之危，不得也。出洞之後，依然天光，逈若隔世，驚¶
喜異常。明日下山，復從孤山口支徑，之小西天。小西天者，卽石¶
經寺也。寺在絕頂，天然成洞，洞藏石經，故云。其東西兩峪，俱有¶
寺，兩寺若張翼然。由寺至頂，尙五里而遙，無不因山爲徑矣。山¶
腰有亭，又有石井，上之爲洞者二，又上之爲洞者二。其東爲小¶
<pb:CK-KZ_JY310_01p008b>¶
洞者一，祠火龍。[穴/叫]而邃，有泉濡濡出。西折而上，又爲洞者一，再¶
西爲大洞者一，卽石經堂也。形方如矩，平視如幔頂，中奉金身¶
如來，修丈餘，趺而端立，足蹈石板，下藏玉匣金瓶，貯舍利三顆。¶
東北壁上，嵌法華石經一部，西壁爲雜編，有白石柱，以竪四隅，¶
若撑其頂。洞之底復有二洞，不可測識。總之七洞，皆藏石經也。¶
石經版約方三四尺，層累相承。以洞口窺之，有煖氣𥫄人。但石¶
扉封固不可開，開則有風雷之變。攷碑記，自北齊至隋，有沙門¶
靜琬，發願刻十二部經，藏之此山，後其徒續成之，厯唐宋遼金，¶
功始成。其半在石洞，半在西峪之寺塔。噫，眞希有之事哉。¶
¶	
<pb:CK-KZ_JY310_01p009a>¶
*** 　　遊東山記　　　　　　　　　　　　　王　惲¶
至元辛巳𡻕，春三月，予按部黎陽，膏澍連朝。明日夏孟丙寅朔，¶
天宇開霽，大伾堆阜，景明風澹，畫如也。拉友人宋祺，洎諸屬吏，¶
囊筆載酒，來遊兹山。遂自西南，騎而陟阻，抵岳祠上，旣祝香。步¶
上中層，至濛鴻亭址，讀刺史邊元勳亭記，文甚奇麗。稍北至中¶
頂，頂勢夷衍，卽李魏公中帳，葢伾之絕巓也。山形再成崚層石¶
壇爾。東北行百步，陰崖崎嶇，扶掖而下，憩龍竇巓上，少焉。降觀¶
西陽明洞記，開元間山人李眞題名，筆勢飄𨓜，有焦山鶴銘風¶
格。其龍巖方廣天然，而龕上竅極大，盤旋若螺殻然。邃頂而去，¶
𥥆不知其幾何也。意者，山澤通氣，此正大伾口鼻，唅呀吐納之¶
<pb:CK-KZ_JY310_01p009b>¶
所，非有異也。宣和以侯爵錫之，不幾于妄濫乎。盤礴久之，下山。¶
適靈昌諸君繼至，尋前盟也，相與稽首。彌勒奠象，具鐫鑿本末，¶
以寺石麟考之，爲高齊所造無疑。左右磨崖，題識甚多，得魯元¶
翰、張浮休賦詠，各一。周覽旣已，與客連鑣東行，踰大河故瀆，入¶
牽城，登紫金山，觀仙人拖裙石，石水蒼色，苔昏雨溜，雯華漬裂，¶
誠若辟績狀者。其面有元豐政和題記，黥刻幾滿，皆奇筆也。遂¶
探白金泉，瞰玉女洞，口旁勒建安人徐閎中泉眼銘，雨蘚模糊，¶
略辨首尾。於是躋巓會勝，主人取軟腳例，開樽連酌，觴詠纔交，¶
幽懷共暢，不知山蹊之迂，登頓之勞也。旣而寒日下，悲風來，逕¶
北麓，穿蒼城，按觀隋唐廪制，未刻。入自北門，晏羣賓于清白堂。¶
<pb:CK-KZ_JY310_01p010a>¶
酒數行，張鄭諸君舉觴，囑予曰：今日之遊，樂且有融，盍簪而來，¶
似非偶然。第遷變已來，三山濯濯，等爲邱垤，其能極宣城之賞，¶
當子長之遊乎。然山以賢稱，境緣人勝，如赤壁，斷岸也，蘇子再¶
賦，而秀發江山。峴首，瘴嶺也，羊公一登，而名垂宇宙。况兹山也，¶
名載夏書，功存禹迹。關河大地，形勝依然。斯行也，垂橐偕來，稇¶
載而去。幸吾子筆之，歸爲兩郡光，且紀蒼烟寂漠之會，仍得簉¶
名其間，爲他年林下故事，非偶然者。不爾，結塵客迴俗駕，幾何¶
不爲壘嶂攢譏，山林見謝也耶。¶
¶	
¶	
<pb:CK-KZ_JY310_01p010b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p011a>¶
*** 　　遊香山記　　　　　　　　　　　　　王　衡¶
丁亥春三月，余從友人，自香山至人山頭，爲他事所迫，不頓舍¶
而返，無足記，記其次遊。六月十日偕汝增、懋錫、季梁，各跨一蹇，¶
出高梁橋，轉而北，楊柳行植者三。余從中央水次行，以取涼。城¶
堞寺角，時時與繁陰相媚，進而河漸廣，界以長堤，爲西湖。湖在¶
堤以左，葢芙蕖菱芡之藪。堤右則皆秣田豆場，長楊左右障之。¶
時荷花已開，甚纖縟紛敷，淺深在水，植者如翹髻，偃者如羞粧。¶
茭芽菱花，重以青黃相間。乍而鬚甲顚倒，好風將百和香來。余¶
急披鞍迎之，咄嗟間未得其似。汝增忽笑曰：嘻，何乃似我江南¶
三月天，鶯花菜麥田中耶。余大笑，浮一大白，酹其言。湖故多種¶
<pb:CK-KZ_JY310_01p011b>¶
魚，鷗鷺鵜鶘之屬，下上嗛魚，低飛淺踏，花枝顫顫然，香且不風¶
自動矣。數里爲龍王廟，廟傍湫潭爲龍潭。又一里許，而荷花與¶
湖尾俱窮。穿青龍橋而西，得玉泉山焉。山培塿耳，而土紋隱起，¶
衣纖草作蒼龍鱗。其下爲池，瀦泉而亭之，曰望湖亭。水眼噓泡，¶
[彑/𧏟][彑/𧏟]若飛星之相追。其東爲華嚴寺。寺西泉一區，正紺碧而清，¶
可辨羅髮，使得美篠覆之，豈令人痛憶玉女潭耶。出送晚霞，而¶
歸宿于山之深翠中。明日渡兩石橋，循溪轉，蔭于臥佛寺，娑羅¶
樹之陰。復二里許，至碧雲。西折聽泉亭上余公墳。余公葢先朝¶
貴璫，彼輩世修其事，以不茀廢。宋司馬石槨，任女好爲之耳。獨¶
奈何溝泉斲石，動至束花礙草，爲勝地作祟也。殿前石池一，而¶
<pb:CK-KZ_JY310_01p012a>¶
橋綰爲二，中蓄五色魚百千頭。余解衣盤礴坐，而施餅餌焉，唼¶
呷相呼，雲隊再捲，若爲魚麗，以仰攻者。至香山，可一里，磧路深¶
曠，夾道盡白楊青檜，雖都雅不減幽絕。當山之邃者，曰流憩亭，¶
其曠而可坐眺者，曰來青軒。流憩在山半灌木陰翳之中，憶春¶
季杏花，飄飛盡矣，而此地猶能護殘紅，以遲我念，而尋舊遊焉。¶
已乃過來青軒前，兩山爲距，而虛其襟，以捧帝城，斜照薄金銀¶
臺，蒸氣正紫，相顧謂此地宜月投枕焉。而東自無量殿，數折乃¶
至弘光寺，皆短垣疎柏，不蔽外景。涓人甃白石爲階，其淨若拭。¶
余歎曰：使死不速朽者，殆樂哉斯邱矣。笑而出。望之東壑中，鬱¶
蒼攢錯，閣道參差，若飄紅掛樹葉者，其光裕寺耶，心樂之，而日¶
<pb:CK-KZ_JY310_01p012b>¶
且下舂矣。不果遊，歸待月於軒前。月初東出，光始及殿鴟，俄而¶
茂林延之，浮浮漾漾，若鏤玉葉，置水銀池中。靜若淪光，蕩爲碎¶
影，在有無空色之間。檻下流淙泌瑟，以虛寂愈聞，時或白楊籟¶
風，犬唁鶻戛，若羯鼓之介胡琴也。旣而山市中，又有倚簫炙管¶
者，余卷舌爲清嘯以和之，流楚曼聲，若自寥天中飛來，意樂甚。¶
顧酒囊且𣾫矣，滿傾而飲之。十一日，自雙井，踰一小嶺，而觀所¶
謂晏公堂、曹家廟者，無他佳。第白雲冒山腰，遠不百弓，幾可手¶
拈，而隔谷模人聲，絕似若與我語語者，亦足當一奇耳。下十餘¶
里，渡佳樹流水，而玉泉之厓始見。望西山層巒遠岑，絳宫縹瓦，¶
隨雲光日影以幻奇，乃急馳北山頭，悄然四顧，謂自此失西山¶
<pb:CK-KZ_JY310_01p013a>¶
矣。及湖堤而復得之意，方與山容相親，而荷香鶯韻，復橫來撩¶
人，流盻不能已已。殊恨我六根之用狹也。大約西山之勝，彷彿¶
武林之西湖，逶迤不如，而蒨潤或過之。因與二三子作妄想，若¶
斬荻蘆，開陂隰，以盡田荷花，至山膝而止。使十五小兒，錦衣畫¶
舸，唱江南採蓮詞，出沒于白鷗碧浪之間。所在室廬，必竹門板¶
扉，與金碧相間出。而後結遠道人，爲香山社主，乞青蓮居士，爲¶
玉泉酒家翁，吾老此可矣。雖然人苦不知足，以予株坐此中，如¶
春時不解鞍之遊，嗅殘花數辦，亦自謂爽然。視斯遊所得，多寡¶
何如哉。余故於兹遊有專記，而前所過人山頭者，巨石怒撑，蹲¶
伏甚偉，爲北來諸山之額，其勝亦不可沒也。因附志於此。¶
<pb:CK-KZ_JY310_01p013b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p014a>¶
*** 　　遊盤山記　　　　　　　　　　　　　袁宏道¶
盤山外骨而中膚。外骨，故峭石危立，望之若劍㦸熊虎之林。中¶
膚，故果木繁，而松之抉石[𦈢*虖]出者，嶔㟢虬曲，與石爭怒，其榦壓¶
霜雪不得伸，故旁行側偃。每十餘丈，其面削，不受足，其背坦，故¶
遊者可迂而達。其石皆銳下而豐上，故多飛動。其疊而上者，漸¶
高則漸出。高者屢數十尋，則其出必半仄焉。若半圮之橋，故登¶
者慄。其下皆奔泉，天矯曲折，觸巨細石皆鬬，故鳴聲徹晝夜不¶
休。其山高古幽奇，無所不極。述其最者，初入得盤泉，次曰懸空¶
石，最高曰盤頂也。泉莽莽行，至是落爲小潭，白石巷而出，底皆¶
金沙，纖魚數頭，尾鬣可數，落花漾而過，影徹底。忽與之亂，遊者¶
<pb:CK-KZ_JY310_01p014b>¶
樂釋衣，稍以足沁水，忽大呼曰：奇快，則皆躍入沒胸，稍泝而上，¶
踰三四石，水益譁，語不得達。間或取梨李，擲以觀漩折奔舞而¶
已。懸空石，數峰一壁，青削到地，石粘空而立，如有神氣性情者。¶
亭負壁，臨絕澗，聲上徹與松韻荅。其旁爲上方精舍，盤之絕勝¶
處也。盤頂如初曲筍，銳而規。上爲窣堵波，日光橫射，影落塞外，¶
奔風忽來，飜雲抹海，住足不得。久乃下，迂而僻，且無石級者，曰¶
天門開。從髻石取道，濶以掌，山石礙右臂，左履虛不見底，大石¶
中絕者數。先與𨗳僧約，遇絕險處，當大笑。每聞笑聲，皆膽落。捫¶
蘿探𣗥，更上下僅得度。兩巖秀削立，太古雲嵐，蝕壁皆翠。下得¶
枰石，方廣可几筵，撫松下瞰，驚定乃笑。世上無拌命人，惡得有¶
<pb:CK-KZ_JY310_01p015a>¶
此奇觀也。面有洞嵌絕壁，不甚濶，一衲攀而登如獼猴。余不往，¶
謂𨗳僧曰：上山險在背，肘行可達。下則目不謀足，殆巳將奈何。¶
僧指其凸曰：有微徑，但一壁峭，而油不受履。過此雖險，可攀至¶
脊。迂之，卽山行道也。僧乃跣，蛇矯而登，下布以縋，健兒以手送¶
余足，腹貼石，石膩且外欹，至半體僵，良久足縮。健兒努以手從，¶
遂上。迨至脊。始咋指相賀，且相戒也。峰名不甚雅，不盡載。其洞¶
壑初不名，而新其目者，曰石雨洞，曰慧石亭。洞在下盤道，聽澗¶
聲覓之可得。石距上方百步，纖瘦豐妍不一態，生動如欲語。下¶
臨飛澗，松鬣覆之如亭。寐可憑，坐可茵，閒可侣，故慧之也。其石¶
泉奇僻，而蛇足之者，曰紅龍池。其洞天成可菴者，曰瑞雲。菴之¶
<pb:CK-KZ_JY310_01p015b>¶
前洞次，則中盤之後頂也。其山壁𥥆窕秀出，而寺廢者，曰九華¶
頂。不果上。其剎宇多不錄。寄投者，曰千像，曰中盤，曰上方，曰塔¶
院也。其日爲七月朔，數得十偕遊者。曰蘇濳夫，小修，僧死心，寶¶
方，寂子也。其官於斯，而以舊雅來者，曰鍾刺史君威也。其不能¶
來，而以書訊，且以蔬品至者，曰李郎中酉卿也。¶
¶	
¶	
¶	
¶	
¶	
<pb:CK-KZ_JY310_01p016a>¶
*** 　　登黃金臺記　　　　　　　　　　　　鍾　芳¶
正德已巳春，予過易州，客指黃金臺，偕往視之。土阜漫漶，不可¶
辨疑焉。據《史記》昭王爲隗，改築宫而師事之。《新序》、《通鑑》皆言築¶
宫，無臺字。後漢孔文舉謂昭築臺，以延隗。梁任昉謂臺在幽州¶
燕王故城中，土人呼賢士臺，亦爲招賢臺。始有臺名，而無黃金¶
字。李善引《上谷郡圖經》曰：黃金臺，在易水東南十八里，昭王置¶
千金其上，以延天下士。《水經注》云：固安縣有黃金臺遺址，沿久¶
或訛而此地。亦據圖經得名耳。因謂客曰：嗚呼。自昔建邦啓土，¶
君於兹者，不知更幾姓，閱幾代，興衰互變，應滅無紀，而燕昭敗¶
亡餘孼，乃猶以好賢名託不杇。至今過故址者，尙挹流風焉。韓¶
<pb:CK-KZ_JY310_01p016b>¶
子謂事有越百世而相感者，其謂是耶。夫燕之仇於齊也，舊矣。¶
一得樂毅，以寄國政，遂能結趙，以約四國。河北之地，掉臂而舉¶
之濟上，不數月，下齊七十餘城。涽王走死，僅以身免。齊器設於¶
甯臺，大吕陳於元英，故鼎反乎磨室。薊州之植，植於汶篁。尊賢¶
而效乃如此。使天不悔禍，王不中夭。則齊之爲齊，未可知也。而¶
毅也，卒傷讒以逃，以隳垂成之功。此君臣之際，所以爲難，而士¶
所以恆苦於不遇也。今予與子，登臺嘯歌，景仰前哲。徒見夫雲¶
物之飛流，山河之環帶，而禮賢之盛，不可復尋。則感愴激烈之¶
懷，又不待讀報燕之書而後泣矣。夫天不患無特立之士，而患¶
無知已之君。自古讒疑見疏，功成而毀者，豈獨毅哉。¶
<pb:CK-KZ_JY310_01p017a>¶
*** 　　遊梁氏園記　　　　　　　　　　　　劉定之¶
梁氏園，在今京師西南五六里。其外有舊城。舊城者，唐籓鎭，遼¶
金別都之城也。元遷都稍東，於是舊城東半，遂入於朝市間，而¶
西半猶存，號爲蕭太后城，卽梁氏園所在也。蕭太后者，遼后。皆¶
以蕭爲姓，有子爲帝，則太后別居。宫城繞部屬，故其亡也，末帝¶
湻之妻，猶得獨存稱太后，以至其國，踰年乃滅也。或謂此雖遼¶
金都城，而非唐藩鎭城。不然也。唐時此爲范陽籓鎭，安史反後，¶
改名盧龍，而所治幽州薊縣不改。今移薊以名州，移盧龍以名¶
衞，各去此數百里，其寔唐之盧龍與薊在此也。得非唐籓鎭舊¶
城乎。稽諸史志，遼金初未嘗創建都城，其城僅存土爾，甓皆爲¶
<pb:CK-KZ_JY310_01p017b>¶
人取去。其土皆眞黃，土人取之，和煤炭以燒。亦有卽之作墓者，¶
以其猶高堅也。予往遊之日，去清明節未久，插𣗥掛紙，近遠在¶
目。嗟乎，昔之在此地者，以臣叛主。閏位餘分，自唐中葉，迄元季¶
世，七百年矣。小而鼠拱豕伏，大而虎吞龍亢，孰得窺之哉。天旋¶
地轉，時移事改，而懦夫𥪡子，持畚鍤以斸甓窟土焉，就其搆樓¶
櫓，立麾葢。喑嗚叱咤之故處，而葬埋哭泣，引拂掩袂焉。因其頽¶
垣隳墉，而增高補[𦈢*夬]，以障朔風。延夕暉，蓺羣芳，於是。吾儕得以¶
息朝署之迹，攄林野之興焉。俛仰古今，感慨多矣。是日，園中牡¶
丹皆半謝。葢京師氣候，牡丹開於穀雨後，於候爲鳴鳩拂其羽，¶
戴勝降於桑之間。予往乃立夏初，故已過也。同遊者，柯學士孟¶
<pb:CK-KZ_JY310_01p018a>¶
時，園有龍槐，共酌其下，而歸去時微風埃。中道憩一寺，正統中¶
太監僧寶所建，非數萬金不能成。僧寶沒於土木，像在寺。歸時¶
風止，過太宗濳龍時所建天王寺，其規制視前寺，僅三之一云。¶
¶	
¶	
¶	
¶	
¶	
¶	
¶	
<pb:CK-KZ_JY310_01p018b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p019a>¶
*** 　　記居庸關　　　　　　　　　　　　　蔣一葵¶
《淮南子》：天下有九塞，居庸其一焉。卽今居庸關。按《圖經》太行山¶
南起山西澤州，迤邐北出數百里，山脈不斷，自陸至脊，皆陡峻¶
不可登越。獨有八處，粗通微徑，名之曰陘。兩山夾峙，一水旁流，¶
其溢如線，居庸關是最壯之第八陘也。余秋高過此，意氣悲壯。¶
居庸關西城，去山不十丈，而山高于城數倍，岡坡漫衍，可容萬¶
騎。敵若據山，則我師不敢登城。又北門外，卽閱武場。登場而望，¶
舉城中無遁情，均不可不慮者。¶
¶	
¶	
<pb:CK-KZ_JY310_01p019b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p020a>¶
*** 　　霸水記　　　　　　　　　　　　　　葉　盛¶
霸故苦多水，而文安形如釡底，尤爲諸水所滙。其范家口會同¶
河，與栲栳圈新挑河，各東西相去約二十餘里。北岸屬霸州，南¶
岸屬文安，各築高堤。文安約六七十里，霸州約五六十里，屹如¶
長城。累年有秋，實賴於此。但築堤愈高，壅水愈甚。故議者謂京¶
師之南，水𡧱霸州文安阻之。堤固當築，水亦當疏也。霸屬古廣¶
陵，風物幽清，誠形勝之地。¶
¶	
¶	
¶	
<pb:CK-KZ_JY310_01p020b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p021a>¶
*** 　　渾河記　　　　　　　　　　　　　　王　荁¶
渾河卽桑乾河。從保安舊城，過沿河口，通石港口，直抵盧溝河。¶
宋蘇轍渡桑乾詩：北渡桑乾冰欲結，心畏穹廬三尺雪。南渡桑¶
乾風始和，冰開易水應生波。葢桑乾下流爲渾河，渾河流爲盧¶
溝。以其濁，故呼渾河。以其黑，故呼盧溝。(燕人謂黑爲盧。)本一水也。渾河¶
奔騰澎湃，勢如殷雷，亦曰小黃河。跨河板橋甚欹，行者率猿臂¶
度，毛骨盡竦。萬厯戊子秋九月十六日，聖駕還自夀宫，駐蹕功¶
德寺。明日，幸石景山，觀渾河。上先登中板橋，諸臣翼而趍。中流¶
顧問輔臣，水從何來。申時行對曰：從大漠，經居庸，下天津，則朝¶
宗於海矣。上曰：觀此水，則黃河可知。因勅河臣亟脩堤岸，毋妨¶
<pb:CK-KZ_JY310_01p021b>¶
漕計。諸臣頓首謝。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p022a>¶
*** 　　桑乾河記　　　　　　　　　　　　　蔣一葵¶
河因桑乾山名，一名漯水。相傳黃河伏流，自山西馬邑縣金龍¶
池發源，流至保安舊城燕尾河，與洋河諸水合。唐賈島詩：無端¶
又渡桑乾水，卻望并州是故鄉。卽此。渡桑乾，卽朔風凜然，北漠¶
寒沙，冷侵人面。¶
¶	
¶	
¶	
¶	
¶	
<pb:CK-KZ_JY310_01p022b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p023a>¶
*** 　　盧溝河記　　　　　　　　　　　　　蔣一葵¶
盧溝水，東南流，分爲二派。東經通州高麗莊，入白河。南經固安，¶
至武清小直沽入海。每當晴空月正，野曠天低，曙色蒼蒼，波光¶
淼淼，爲京師八景之一，曰盧溝曉月。¶
盧溝河，金時呼黑水河。橋亘周行，金明昌初建，本朝正統間重¶
修。長二百餘步，左右石欄，刻爲獅形，凡一百狀，數之輒隱其一。¶
盧溝橋，由西北行十里，度王家嶺。嶺勢由西來，蜿蜒數里，至此¶
復西向，川原獻媚，林谷爭奇。余登嶺南望，則渾河一繡，勢如游¶
龍。東望則宫闕參差，與石相映。北望則九陵在焉，佳氣葱蘢，似¶
領袖西山，而襟帶之者。¶
<pb:CK-KZ_JY310_01p023b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p024a>¶
*** 　　經清河　　　　　　　　　　　　　　蔣一葵¶
仙都城德勝門二十里，爲清河。距昌平州五十里，以水清冽，故¶
名。源自州境一畝泉，經燕丹村，東南合榆河。下流爲沙河，經順¶
義，會白河，跨清河，有橋，永樂間造。橋因河以名。跨沙河亦有橋，¶
正統間造，賜名安濟。劉尙書龍過清河時，微雨初霽，車塵不起，¶
望昌平諸山，若美人新沐，雲鬟翠髻，環列天際。¶
¶	
¶	
¶	
¶	
<pb:CK-KZ_JY310_01p024b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p025a>¶
*** 　　記黃花鎭　　　　　　　　　　　　　蔣一葵¶
黃花鎭，有禮鼠，色如鼦而毛淺。冬時聚榛實爲糧，于穴中作岐¶
[貝*㝉]之，若倉囷然多至三斗。其榛實皆美好，價倍于人所收者。¶
山氓多掘取之。鼠失榛實，牝牡皆笮脰樹枝，懸死若縊。鎭將閔¶
之，爲禁甚厲，然不能止。¶
¶	
¶	
¶	
¶	
¶	
<pb:CK-KZ_JY310_01p025b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p026a>¶
*** 　　碣石山注　　　　　　　　　　　　　酈道元¶
大碣石山，在右北平驪成縣西南。王莽改曰碣石也。漢武帝亦¶
嘗登之，以望巨海，而勒其石於此。今枕海有石，如埇道數十里。¶
當山頂有大石，如柱形，往往而見，立於巨海之中。潮水大至，及¶
潮波退，不動不沒，不知深淺，世名之天橋柱也。狀若人造，要亦¶
非人力所就。韋昭亦指此以爲碣石也。《三齊略記》曰：始皇於海¶
中作石橋，海神爲之𥪡柱。始皇求爲相見，神云我形醜，莫圖我¶
形，當與帝相見。乃入海四十里，見海神，左右莫動手。工人濳以¶
其腳，畫其狀。神怒曰：帝負約。速去。始皇轉馬還，前腳猶立，後腳¶
隨崩，僅得登岸。畫者溺死於海，眾山之石皆傾注。今猶岌岌東¶
<pb:CK-KZ_JY310_01p026b>¶
趣，疑卽是也。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p027a>¶
** 　江南¶

*** 　　金陵遊記　　　　　　　　　　　　　王叔承¶
鷄鳴山，在都城内隅，帝王功臣等十廟，渾儀臺麗焉。廟貌儀器¶
數十，皆瑰瑋奇觀已。山半有憑虛閣，受遠近山，禁城宫殿，官署¶
民居，如雲苑囿樹出沒，目眦可羅，置掌可列，而萬山屏障森開¶
也。出太平門而北，曰太平堤，長可三四里，闊丈有咫，高倍之。修¶
木陰陰夾道。門左城麓瞰湖，城堞右被山脊，山卽紫金山，孝陵¶
所奠，一曰蔣山。諸葛氏所謂鍾山龍蟠者，是也。鍾山順堤而拱¶
東北，林樾蓊鬱，中抱蓮池禾田田舍，湖曰玄武。西擁堤岸，中有¶
小城廨宇，係國家藏圖籍所。湖際多遠山，環合其一面，蓮花百¶
<pb:CK-KZ_JY310_01p027b>¶
頃，時紅碧傾墮，嫣然作秋態，如漢宫晚籹爲遊觀音菴首途一¶
勝云。觀音巖，在觀音門外，門嵌入山闕。自山闕左折，由石徑抵¶
寺，徑有小山，中闢如門。昔達磨祖折蘆渡江時，梁武遣使策騾¶
追之，至此兩峰忽合，而騾夾騾不得前，命曰夾騾峰。自峰而下，¶
緣山根水涯爲徑，由徑登石臺，臺之西最高者，曰觀音閣。朱閣¶
懸空而搆，大柱插入江際，面江背崖，崖石齗齗銜閣，閣中石半¶
侵佛背，江帆亂走閣下。隔江遙山，橫翠千里，一杯在手，覺憑欄¶
之非我矣。自崖道舊徑，踰橋而西數百步，至燕子磯。孤岑突立¶
江上，崖之脈分勝也。銕鎖貫足，江水抱其三面，一二亭表之，巓¶
之亭最可憩望。去亭百步，有飛崖俯江，俯身巖上，攀木垂首而¶
<pb:CK-KZ_JY310_01p028a>¶
視，風濤舟楫，隱隱其下也。磯崖之下，多漁人設，或依沙洲石¶
瀨爲舍，或浮舍水上，或隱其身山鏬，或就崖樹下懸居，或將魚¶
蠏向客賣換青錢，或就壚換酒竟去，悠悠天地，此何人哉。紫金¶
之陽，瞻孝陵而南，得靈谷寺。其徑萬松林交蔭，可五里所。寺背¶
峭壁，迴抱如城。有琵琶街，卽梁昭明讀書處。葢街下多壘甕，人¶
鼓掌，則聲應如彈絲，因名。有胡僧八功德水，有誌公禪師塔。塔¶
爲國初時所徙，事詳別傳。有吳偉畫壁，有鹿千百成羣，戲遊草¶
莽，或穿入僧舍，與遊客相狎逐。其懸銅牌者，葢高帝時所蓄矣。¶
南出聚寶門，可四十里，抵牛首山，雙峰矗天，遙見亭榭綴嵌石¶
壁。從平徑逶迤而上，峰首寺曰弘覺。門内石級，數丈峻立，命曰¶
<pb:CK-KZ_JY310_01p028b>¶
白雲梯。左右交覆，古松奇樹，蒼翠欲滴。盡梯左折，登七級浮圖，¶
又上登觀音閣，則見浮圖之巓矣。厯峻級再上兜率崖，倚空崒¶
嵂，如壘如鑿。穿佛殿後，脫屐攀危石而上，曰舍身臺，圍可五尺，¶
小石塔立焉。塔旁小樹，衣帶垂滿枝葉。葢遊女子所繫，以代捨¶
身山之險，此其最者。出文殊洞，踰嶺至西峰辟支洞，洞有隙通¶
明，大於文殊，其前則辟支舍利子塔也。禪堂右室，閉其門，返照¶
暎浮圖影，從門隙倒掛佛案帷上，作金色。早時日從東來，又空¶
影而黑也。石臺有銀杏，可三人圍，中枯如石，傍幹蜿蝘如龍，垂¶
其陰覆臺下石井。井曰虎跑泉清，冽並東封白雲泉井，而白雲¶
以大巖石垂覆焉。牛首南度三西嶺，可五里危磴，至獻花崖，突¶
<pb:CK-KZ_JY310_01p029a>¶
石洞。緣藤蘿而上，登其頂，曰芙蓉閣。夫容掛崖際，崖益詭秀，如¶
巨靈驅萬石至此，欲墜未墜者。相傳僧懶融講經于此，有百鳥¶
獻花之異。而識者又以牛首爲天闕，不誣耳。報恩寺，浮圖九級，¶
文石雕瓦，千奇萬麗，金碧燭霄，世所希並。雨花臺卽童然高邱，¶
而寥廓受景，爭勝鷄鳴，此亦牛首首途之勝也。客曰：觀音崖以¶
江爲勝，其金焦下北固上邪，朱閣奇絕，則過金之江天。西湖縹¶
渺，當伯仲玄武。而牛首之勝，亦吳越間宜有矣。余謂京師内城，¶
珠宫玉殿星列，碧柳千樹，鳴鶯好鳥，萬箇山泉，海島芙渠萬頃，¶
日暮水霞氤氲，鳧鷖鷗鷺，羣飛𥥆窕，綘衣仙佩，隱見其間，寶山¶
玲瓏，橋如帶玉，此則南都未覯。若夫廣衢修巷，石甃如澣，江潮¶
<pb:CK-KZ_JY310_01p029b>¶
通城，艅艎便利，市廛萬貨輻凑，空無遊塵，亦南中之絕也。然燕¶
人好任俠，無賴悲歌，擊筑刺劒，慷慨趨死地無厭。卽姣好婦女，¶
胡妝嗜猛酒，不自修檢。金陵多遊閒子弟，事浮靡，不力本業。女¶
性纖媚，嬌聲好容，奔逐貴富。青樓女郎，淺妝墮髻，以雅淡爲韶¶
麗，琴瑟歌舞，婉孌近人，習知文字，伎能稱絕，少年輩傾其裝，至¶
死不惜，豈其遺風耶然。余嘗北登太行，望居庸，萬里碧天，天都¶
拱衞，南浮龍江關，而下石頭山，因絕壁爲城，旁帶長江萬里，兩¶
都雄勝，略相當矣。嗟乎，班孟堅其誰哉。是行也，葢隆慶改元八¶
月，爲祖道江滸，壯余行色者，曰周原李、胡原荆。同遊者，曰范仲¶
昭、陸伯玉，或余兄伯熙、吳聘甫，或施沈二生，或范伯楨，嘗爲酒¶
<pb:CK-KZ_JY310_01p030a>¶
主，病不果從遊者，曰陳濟之、吳化甫。山不及遊而留之後者，曰¶
鳳凰臺，曰栖霞寺。往返計二十六日，日飲名酒二尊，賦詩計二¶
十四首。首篇則句曲道中，月下懷茅君也。¶
¶	
¶	
¶	
¶	
¶	
¶	
¶	
<pb:CK-KZ_JY310_01p030b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p031a>¶
*** 　　遊牛首山記　　　　　　　　　　　　都　穆¶
金陵多佳山，牛首爲最。山據城之南，初名牛頭，以雙峰並峙，若¶
牛角然，佛書所謂江表牛頭，是也。晉王丞相𨗳，嘗指曰：此天闕¶
也。後又名天闕山云。丁卯七月廿有三日，吏部主事顧華玉，與¶
予約客戶部員外郎黃予和、朱升之，國學士陳魯南，而子兒元¶
翁侍焉。遂共出鳳臺門，南行十五里，至塘灣。又南行十里，度嶺，¶
又三里，抵山舍，西上二里，達弘覺寺。門曰二井，其左曰白龜池，¶
右曰虎跑泉。後僧以其險，更甃爲井，而虎泉尤清冽，寺眾汲於¶
此。躋石級，庭中銀杏一株，圍可二丈。午食畢，登浮圖，至其巓，有¶
聯句詩。經修廊東行，緣石魚貫上，登觀音閣。憑闌俯視，第見浮¶
<pb:CK-KZ_JY310_01p031b>¶
圖之尖。再上間有捨身臺，及辟支佛足跡，以峻險不及觀。下至¶
󼆸率巖，空洞上突出如屋。久之，至文殊洞，前有屋一楹，眾復聯¶
詩書壁上。旣而登山之背，觀蕭昭明飲馬池，徑可丈餘，冬夏不¶
涸。下而西至辟支洞，廣差勝文殊，石浮圖立其前，辟支舍利所¶
藏處也。老僧言，少嘗見舍利放光，今數十年矣。浮圖有石刻二，¶
其一宋皇祐二年記，不著撰人，中載誌公答宋明帝語云。昔辟¶
支佛冬居於此。其一乃如愚居士詞，絕類黃太史，居士殆隱𨓜¶
之儔歟。西下經禪堂旁室，闔其門，有竅如錢，日光射浮圖影，倒¶
掛佛案几上，不可曉也。夜晏方丈，予以倦睡去。眾作詩角險，至¶
鷄號乃罷。二十四日早，出寺而南，山路斗峻，馬屢前卻。時雲霧¶
<pb:CK-KZ_JY310_01p032a>¶
四興，遙視山足，則日光在田，禾黍映之，繚黃縈碧，如僧伽黎。予¶
笑語三君，不知身之在人間世也。五里至獻花巖，石益奇麗，中¶
虛，深可十步，儼若堂宇。相傳高僧嬾融，嘗居其中。有百鳥獻花¶
之異，巖因以名。山故有幽棲寺，今廢。成化間，山東僧道興至，堅¶
坐不動，有財者樂爲之施，寺由是復興。今名華巖。巖之南曰屯¶
雲亭，又南曰芙蓉閣。閣嵌巖石，登其上，羣峰攢蹙，悉在目睫，山¶
之最佳處也。眾共飲焉。北下僧廬，其扁曰無邊風月。又下有軒，¶
曰無塵。仍飲賦詩。又二里出山是爲記。¶
¶	
¶	
<pb:CK-KZ_JY310_01p032b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p033a>¶
*** 　　遊觀音崖記　　　　　　　　　　　　都　穆¶
丁卯春，來官南都，地稱佳麗。凡山之近而可遊者，往往遊之。聞¶
觀音巖屹然長江之上，爲天下絕景。獨以道遠不及登。九月甲¶
子，工部司務錢君，邀余及兵馬梅君，爲兹厓之遊。午至崖下，其¶
陽有閣，駕空百尺。憑欄而眺，江之形勢，悉萃目前。舟楫往來，日¶
過其下，俯可與語，誠亦奇矣。然予不能無感。夫江無心於舟楫¶
也，而舟楫隨之。憧憧往來，大率皆名利之人，而隱者不與焉。人¶
而曰隱，亦以身處江湖，愛其清曠而可樂也。今旣專於往來之¶
人，則江湖爲名利之徒，而塵坌交集，又何清曠之有哉。予是以¶
知隱者之難得，而人心之易溺也。今以江言之，其濤浪之掀怒，¶
<pb:CK-KZ_JY310_01p033b>¶
龍魚之出沒，人鮮不懼。逐於利名者，獨易視之。以身試其不測，¶
則江湖之險，雖能溺人之身。而利名之溺人，又有甚於江湖者¶
矣。予與二君，身雖覊於簪黻，而興則在乎山水。夫山水之樂，未¶
有易也。疾病患難，有遊而不可得，出而遊矣。風雨晦明，雖遊而¶
不能樂。必暇而遊，遊而樂，又有如兹崖者。予輩得以觴咏其間，¶
視人之冒險躁進，而以之爲戒。則兹遊之所得，可謂多矣。是用¶
記之。¶
¶	
¶	
¶	
<pb:CK-KZ_JY310_01p034a>¶
*** 　　遊燕子磯　　　　　　　　　　　　　宗　臣¶
余讀金陵諸記，其東北葢有燕子磯云。今年丁巳，余出參閩省，¶
道金陵，與太醫沈君，並輿而北。葢二十里，至觀音門，門者列㦸¶
已出，稍北，道市橋，又折而西，登清江道院，少憩。院人啓漢夀亭¶
侯祠，由右扉入，至水雲亭，亭揭天空海闊，葢前尙書湛公筆云。¶
已前俯欄，則長江浸牖矣。又北，登祠謁侯，徘徊歎曰：此地非此¶
君誰當哉稍北，則所謂燕子磯者在焉。磯上有亭，更上又有亭，¶
揭曰俯江，亭中羣竪，裸臥内風，惡之輒走，與沈君解衣坐磯上，¶
是日西風稍稍微矣。白雲掃空，萬里一碧，西眺荆楚，東望海門，¶
蒼茫哉。把酒臨流，相顧太息。時有破履黃冠者，突過磯下，因呼¶
<pb:CK-KZ_JY310_01p034b>¶
訊焉，對數語稍解。命坐酒之，因言大丹之藥。沈君曰：天下豈有¶
仙人哉。唯嗇氣蓄精，逍遙林壑，灑翰賦詩，圍棋賭墅，斯翩翩至¶
樂已，公見夫駕雲乘龍者何人哉。余因仰天歎曰：仙乎仙乎，吾¶
將捨女，且卽女乎。侍者進餐。已餐，各披衣起，由水雲亭出祠下，¶
稍南至河。舟子操艇渡之。旣入洞狹峻，沿江至𢎞濟寺。寺凡三¶
門，後益峻，最後大宫，面江背山，葢卽所謂觀音山云。稍南有亭，¶
葢懸江而過，下臨不測，仰睇其背，則絕壁萬仞，勢若倒垂。人過¶
其下，動魄驚骨，斯天下之偉觀也。已又開酌，輿人吿暮，公等且¶
休矣。於是披衣沿洞出，旣登輿。問曰：梅花水安在。曰：越此五里，¶
暮難至矣。徵其狀。曰：有池有亭有梅花乎。曰：無之。余顧沈君歎¶
<pb:CK-KZ_JY310_01p035a>¶
曰：梅哉，梅哉，何取於水也。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p035b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p036a>¶
*** 　六朝事迹¶

**** 　　宫殿　　　　　　　　　　　　　　　張敦頤¶
吳孫權遷都建業，徙武昌宫，儲材瓦繕，治太初宫。晉瑯琊王渡¶
江鎭建鄴，因吳舊都，修而居之，卽太初宫爲府舍。及卽帝位，稱¶
爲建鄴宫，更明帝不改。至成帝，繕苑城作新宫，窮極伎巧，侈靡¶
殆甚。宋齊而下，因之稱爲建康宫。以此攷之，六代宫室門牆，雖¶
時有改築，然皆因吳舊趾也。¶

**** 　　石城¶
吳孫權沿淮立柵，又於江岸必爭之地築城，名曰石頭。諸葛亮¶
論金陵地形云：鐘阜龍盤，石城虎踞，眞帝王之宅。¶
<pb:CK-KZ_JY310_01p036b>¶

**** 　　冶城¶
今天慶觀，卽其地也。本吳冶鑄之所，因以爲名。晉元帝大興初，¶
以王𨗳疾久，方士戴洋云：君本命在申，而申地有冶，金火相爍¶
不利。遂移冶城於石頭城東，以其地爲園。¶

**** 　　金城¶
金城吳築。晉桓温咸康七年，出鎭江，乘之金城。後温北伐，經金¶
城，見爲瑯琊時所種柳，皆十圍。因歎曰：木猶如此，人何以堪。因¶
攀枝執條，泫然流涕。¶

**** 　　臺城¶
晉成帝咸和七年，新宫成，名建康宫。注：卽今之所謂臺城也。¶
<pb:CK-KZ_JY310_01p037a>¶

**** 　　白下¶
本江乘之，白〓〓也。齊武帝以其地帶江山，移瑯琊王居之。唐¶
武德元年，罷金陵縣，築城於此，因其舊名曰白下。¶

**** 　　朱雀門¶
晉咸康二年，作朱雀門，新立朱雀，浮航南渡。淮水亦名朱雀橋，¶
對都城，相去六里，爲御道，夾御溝植柳其上。¶

**** 　　眞武湖¶
吳後主皓寶鼎元年，開城北渠，引後湖水，流入新宫，巡繞殿堂，¶
窮極伎巧。本朝天禧四年，改爲放生池。今城北十三里有古池，¶
俗呼爲後湖，見作大軍敎場處是也。¶
<pb:CK-KZ_JY310_01p037b>¶

**** 　　景陽樓¶
宋元嘉二十二年築。至孝武大明中，紫雲出景陽樓，因名之。今¶
法寶寺西南，遺趾尙存。¶

**** 　　新亭¶
宋孝武卽位，於新亭城南十五里，俯近江渚。¶

**** 　　白下亭¶
李白金陵白下亭留別詩云：驛亭三楊樹，正當白下門。¶

**** 　　雨花臺¶
梁武帝時有，雲光法師，講經於此，感得天雨賜花，天㕑獻食。¶

**** 　　聽箏堂¶
<pb:CK-KZ_JY310_01p038a>¶
晉元帝幸謝安宅，命讌安侍坐，使桓伊吹笛，爲一弄。畢，又撫箏¶
按徽，金縢曲聲，伊慷慨俯仰可觀，安淚下霑襟。¶

**** 　　馳道¶
宋少武帝作馳道，自閶闔北出承明，抵玄武湖十餘里，爲調馬¶
之所也。¶

**** 　　大江¶
西接江甯界，東接句容界，北接眞州六合縣界，沿流一百二十¶
里。周世宗問孫忌，江南虛實。忌曰：長江千里，險過湯池，可敵十¶
萬師。¶

**** 　　秦淮¶
<pb:CK-KZ_JY310_01p038b>¶
秦始皇東巡會稽，經陵，因鑿鍾山，斷金陵長隴以疏淮。¶

**** 　　橫塘¶
吳大帝時，自江口沿淮築堤，謂之橫塘。¶

**** 　　霹𩆝溝¶
王荆公詩云：霹𩆝溝西路，柴荆四五家。憶曾騎款段，隨意入桃¶
花。在城東五里。¶

**** 　　青溪¶
今縣東有渠，北接覆舟山，近後湖里，俗相傳此青溪也。迤邐西¶
出。《京都記》云：京師鼎族，多在青溪溪北，有江總宅。¶

**** 　　邀地步¶
<pb:CK-KZ_JY310_01p039a>¶
在城東南青溪橋之右，今上水閘是也。《晉書》云：桓伊善樂，盡一¶
時之妙，爲江左第一。有蔡邕柯亭笛，常自吹之。¶

**** 　　桃葉渡¶
在縣南一里秦淮口。桃葉者，晉王獻之愛妾名也。其妹曰桃根。¶
獻之詩云：桃葉復桃葉，渡江不用楫。不用楫者，謂橫波急也。嘗¶
臨此，渡歌送之。¶

**** 　　白鷺洲¶
在城西南八里，對江甯之新林浦。唐李白詩：二水中分，卽此也。¶

**** 　　景陽井¶
臺城宫，景陽宫井也。按《南史》隋克臺城，陳後主與張麗華、孔貴¶
<pb:CK-KZ_JY310_01p039b>¶
𡚱俱入井，隋軍出之。故杜牧之詩云：三人出眢井，謂此也。其井¶
有石欄，上多題字。舊傳欄有石脈，以帛拭之，作胭脂痕。¶

**** 　　白楊路¶
縣南十二里，石山岡之橫道，是也。宋袁粲常酌於此，忽逢村父，¶
便留連笑語。人恠而問之，答曰：吾侣偶遊，非知音也。¶

**** 　　謝安墩¶
在半山報甯寺之後，基址尙存。謝安與王羲之常登此，超然有¶
高世之志。¶

**** 　　桃花塢¶
在蔣山寶公塔之西北。舊有桃花甚盛，今不復存。¶
<pb:CK-KZ_JY310_01p040a>¶

**** 　　射雉場¶
在縣東二十里，齊東昏侯置射雉場五百所，皆以七寶裝翳。¶

**** 　　烏衣巷¶
在縣東南四里。《晉書》王𨗳、紀瞻宅，皆在此巷。劉禹錫詩曰：朱雀¶
橋邊野草花，烏衣巷口夕陽斜。舊時王謝堂前燕，飛入尋常百¶
姓家。¶

**** 　　長干¶
長干，是陵縣東里巷名。江東謂山隴之間曰干。建康南五里，¶
有山岡，其間平地，庶民雜居，有大長干、小長干、東長干，並是地¶
名。小長干在瓦棺寺南巷西頭出大江。¶
<pb:CK-KZ_JY310_01p040b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p041a>¶
*** 　畫江行小記¶

**** 　　白鷺洲　　　　　　　　　　　　　　楊文驄¶
崇禎戊辰仲冬，家嚴購小園一區，於石城之西南。中饒水石，環¶
以百畝。浙東之行，親友折柳，盤桓於中者，數日始得解維，眞快¶
事也。因戲圖其景，以昭雅集。¶

**** 　　石城¶
舟過石城，積雪初霽，誦唐人嶺表城中之句，爲之興到。¶

**** 　　佳山寺後¶
出龍江關外，望佳山寺後，一帶長松，平沙細路，中有梵宇，叩舟¶
子俱莫得其名。葢山川善藏，每不許俗人容易唐突。舟中想象，¶
<pb:CK-KZ_JY310_01p041b>¶
寫以待他日，按圖之索耳。¶

**** 　　觀音門¶
泊舟觀音門外，數日，爲石尤所阻。因得溯門之左，沿城一帶，看¶
嶙峋突兀之勢，步步欲令老米下拜。借此石交，少忘逆旅之苦。¶

**** 　　弘濟寺¶
侍家嚴曁薛千仞先生、李季寅、盛伯舍詞兄，小酌觀音閣，怪石¶
如林，長江如練，笑聲酒浪，幾與潮音相答。恨歸途雨促，不得縱¶
步過三台洞，猶是胸中缺陷。¶

**** 　　燕子磯¶
余往過燕磯，俱從金陵。五月十三之遊，每恨江山幽靜之趣，盡¶
<pb:CK-KZ_JY310_01p042a>¶
以笙歌鼎沸中抹殺。今年侍家君東下，會石尤所阻，戀戀於下¶
者數日。時寒江淒清，山骨俱冷，其中深遠澄淡之致，使人領受¶
不盡。因思天下事境，俱不可向𤍠閙處著腳。¶

**** 　　江中望栖霞¶
去年余讀書攝山，每一登頂，望長江之帆影如飛。今在江中遙¶
睇峰嶺，何啻故人初落筆時，以爲極得其似。及畫畢推篷，又相¶
去殊遠。或曰帆隨湖轉，望衡九面，非謂今日誦之，爲之大笑。¶

**** 　　江中日落¶
放舟泊孤洲灘上，時日銜山矣。明霞射彩，與水光相盪，亟走筆¶
圖之，此畫中夸父也。¶
<pb:CK-KZ_JY310_01p042b>¶

**** 　　金山¶
乙丑丙寅余登金山寺數次，嘗思作圖，竟不可得。今從舟中遙¶
望，偶然欲畫，頗寫其意。坡翁所謂不識廬山眞面目，只緣身在¶
此山中，豈欺我哉。¶

**** 　　玉山¶
江滸有玉山寺，偶登其亭。喜江中巨浪，與腳底巉巗相搏。但轉¶
入僧舍，崇牆密扃，不許江容山色入來，殊覺悶悶，恨不掬江心¶
數頃，盪去俗搆，庶不點[禾*𡻕]佳山耳。¶

**** 　　古銀山望金焦¶
晚登古銀山，望金焦兩峰，如輕鷗浮水上，信筆點染，收之尺幅。¶
<pb:CK-KZ_JY310_01p043a>¶
因思吾輩胸次，原包六合内外。若肯放開手眼，則十洲三島，玩¶
弄腕股間耳。倘戀戀牖下，甘心蒙面，向井甕中討生活，吾不爲¶
也。¶

**** 　　紫陽洞¶
過昭關，入紫陽洞，江流有聲，斷崖千尺，殊有高曠之趣。因思吾¶
家有明霞洞，日在几案間。今數年於兹，隔在萬里蓁莽之外，此¶
洞不幾爲我輩避秦窟宅耶。¶
¶	
¶	
¶	
<pb:CK-KZ_JY310_01p043b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p044a>¶
*** 　　遊茅山記　　　　　　　　　　　　　都　穆¶
𡻕癸亥四月辛丑，予至句容，將遊茅山。同年張汝敬，適宰是邑，¶
乃相以輿馬。出句容東南門，迤邐而行，地多隆窪，兼之久雨，新¶
霽，值泥淖，有沒股者。二十里，就民廬小憩，東行十五里，至蔡墓¶
村。又五里，經土地祠，俗謂之五里廟。自是五里，抵山麓。山有三¶
峰，最高者爲大茅峰，草被之，其綠如傅，而茂樹清泉，復相映帶。¶
予神情飛動，命輿夫疾行上山。二里，至崇禧萬夀宫。其東有東¶
西楚王澗。自華陽洞西，三水合流，趨宫之前。相傳昔楚威王遊¶
憩於是。沈靈官清緣率道士出迓。宫葢梁陶貞白華陽下館。入¶
門有崇臺三級，甃石堅緻，名拜章臺，宋徽宗時物。宫又有陶貞¶
<pb:CK-KZ_JY310_01p044b>¶
白、王遠知祠。遠知貞白弟子，其敎所謂正法主者是也。坐方丈¶
啜茗。予欲登大茅峰。靈官云：峰去此十里。遂假其軟輿。出宫東¶
行，折而南，約五里，道始石級，躋陟頗艱，輿非挽不得上。里許，舍¶
輿而徒，經朝山亭，復上，憩半山土地祠，峰至是。登已四里，去巓¶
不遠，殆不止于半也。又上，緣崖而行，道益峻險，金壇諸山，遠列¶
雲霧，竦慄不暇顧。隨行兩童爲道士，各持瓦數片，謂可以獲福，¶
雀躍而至，若角健者。予哂之，戒無失足。一里聖佑觀，據峰之巓，¶
大茅君昇仙處也。觀北稍上，平石爲天市壇。道士云：永樂中於¶
此五埋玉簡。左稍下則龍池也，池不甚廣，小黑龍十數遊其中，¶
取視之長僅三寸，昻首四足，目睛爛然，腹有丹書，而無牡牝，葢¶
<pb:CK-KZ_JY310_01p045a>¶
𧋍蜴類也。宋祥符間，嘗遣使醮祭，緘二龍于器，將獻之闕下，中¶
道風雨，惟存其一，御製詩送之還山。洪武中亦命取入宫，五失¶
其四。每𡻕旱禱雨輒應。今與山之神，同著祀典，重五日祀山神，¶
而龍則以驚蟄，皆縣官親祀。下東北半里，閱喜客泉，甃以石，圓¶
徑丈，深可半尋，眾鼓掌，卽湧沸，津津如散珠，否則湛然。山復有¶
撫掌泉，在昭明讀書臺下，與此泉同，誠異蹟也。涉澗東折數百¶
步，二碑屹立草中。其一宋景祐間，賜觀額勅牒，其一晏元獻五¶
雲觀記。又東百步，至華陽洞，道家謂三十六洞之八，周百五十¶
里，名金壇華陽之天。上巨崖如削，有華陽洞三大字，旁多昔人¶
題名。洞舊塞于泥，近道士通之。外兩石相距，狀如掀唇，後人累¶
<pb:CK-KZ_JY310_01p045b>¶
甓爲垣，以防失足，而復亭其上，以俟遊者。自其左循石級，俯首¶
而入，崖前點滴，下多積水，數丈泥仍塞，不可以前。葢洞有五門，¶
此南面之西便門也。洞又東下數百步，有石柱洞，口偪仄，容僅¶
一人，予疲不能入。東北道多亂石，經仙人洞，西折厯馬迎街，度¶
石梁，上元符萬夀宫。宫陶貞白故宅。中亦有拜章臺，堅緻不逮¶
崇禧。臺之右二碑，刻宋理宗聖德仁祐之殿六大字，并前元賜¶
印劍，環山省劄。登方丈，茅峰當其前。還崇禧，已暝。沈靈官開晏，¶
言𡻕庚戌三月之望辰刻，三茅君現形大茅峰西，足躡祥雲，金¶
光繞身，食頃而散，見者幾百人。或曰茅君現形，其衣皆雲氣所¶
爲，無眉目也。夜深宿方丈左室，聞窗外聲澎湃淜滂，飄忽𩗺激，¶
<pb:CK-KZ_JY310_01p046a>¶
如秋江怒濤，又如大將之師，萬馬奔騰，千里驟至。予意是日𤍠，¶
必大雨，虞其妨遊，攬衣起，徐耳之。葢松風云山，空人寂境，乃如¶
是宜陶貞白之愛聽也。癸卯，經茅君殿，其北牆上有道士書周¶
天蟾茅山賦。天蟾，元季金陵人，博學多伎能，然賦無甚奇，讀數¶
語卽去。旣而沈靈官偕至方丈，觀宋徽宗賜元符宗師玉印，方¶
三寸許，其色蒼潤，文曰九老仙都君，印篆刻精妙，非今人可及。¶
元符有法劍一，亦徽宗所賜，與印皆鎭山之寶也。早食，沈靈官¶
陪余出山，一里，入崇禧觀，其右王法主墓。攝衣欲登，而阻於行¶
潦。墓前二石表，猶是唐物，與今之製絶異。左表中斷，道士續以¶
新石。北折幾三里，有古松千株，殿角出其中者，祠宇宫也。宫祠¶
<pb:CK-KZ_JY310_01p046b>¶
三茅君、道祖，有唐刻石。北折五里，草際遺斷碑一，石羊二，其一¶
羊巳無首。碑字大數寸，其僅存者云，宗玄翊敎陶隱居瘞劍之¶
地。上數百步，拜貞白墓，敗垣荒草，上老樹欲壓。元劉宗師大彬¶
刻石表之。一里至玉晨觀，卽所謂金陵地肺，天下第一福地者¶
也。東晉陽義、許長史父子，並於此得道。其前池曰雷平，《眞誥》謂¶
昔雷氏養龍之所，後人譌爲郭眞人養龍池，非也。池之南爲伏¶
龍岡，上有唐玄靜先生李含光墓。不及登。觀門列石，古檜十四，¶
傳爲許長史手植，大逾合抱，紋皆左紐，若出人力，此可以觀造¶
化之巧。近一株瘁仆，人割其皮以去。道士云：左紐檜不止是。三¶
清殿前凡六，老君殿前凡二，藏殿茅君殿後，皆有其一。予平生¶
<pb:CK-KZ_JY310_01p047a>¶
見樹之奇古者，惟常熟之七星檜，錢唐之九里松，及此而已。七¶
星檜植于梁，九松植於唐，夀咸遜左紐，下視宋元之木植孫曾¶
耳。觀東檜下有古井，石闌刻字，已半漫剝，摹讀數四，逆之以意，¶
始辨其字云，晉許眞人丹井，梁天監十四年重開，十六年安闌。¶
今道士呼爲陶公丹井，豈以其重開而誤耶。觀之兩廡及庭，古¶
碑二十有五，其間梁刻者一，唐刻者六，南唐刻者二，余所最愛¶
則陶貞白許長史碑，顏魯公玄靜先生碑，曁李陽冰篆。餘皆宋¶
刻，不能悉讀。登白馬老君殿，前有周眞人池，其水已涸。老君象¶
後龕，仙人展上公像。山志稱上公，高辛時人，不知其何據。劉大¶
彬題板，謂因漢象增飾之，亦未必然也。午飲方丈，聞法堂東有¶
<pb:CK-KZ_JY310_01p047b>¶
陰陽并，及觀之井二穴而共一水，以其氣分寒燠，故名。道士云：¶
此許長史舊迹，飲之可以愈疾。未刻，離玉宸，與沈靈官別。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p048a>¶
*** 　　遊桓山記　　　　　　　　　　　　　蘇　軾¶
元豐二年，正月己亥晦，春服旣成，從二三子，遊於泗之上。登桓¶
山，入石室，使道士戴日祥，鼓雷氏之琴，操履霜之遺音。曰：噫嘻，¶
悲夫，此宋司馬桓魋之墓也。或曰：鼓琴於墓，禮歟。曰：禮也。季武¶
子之喪，曾點倚其門而歌。仲尼，日月也，而魋以爲可得而害也。¶
且死爲石椁，三年不成，古之愚人也。余將弔其藏，而其骨毛爪¶
齒，旣以化爲飛塵，蕩爲冷風矣，而况於椁乎，况於從死之臣妾，¶
飯含之寶玉乎，使魋而無知也。余雖鼓琴而歌可也，使魋而有¶
知也。聞余鼓琴而歌，知哀樂之不可常。物化之無日也，其愚宜¶
不少瘳乎。二三子喟然而歎，乃歌曰：桓山之上，維石嵯峨兮。司¶
<pb:CK-KZ_JY310_01p048b>¶
馬之惡，與石不磨兮。桓山之下，維水瀰瀰兮。司馬之藏，與水皆¶
逝兮。歌闋而去。從遊者八人，畢仲孫、舒煥、寇昌朝、王適、王遹、王¶
肄，軾之子邁，煥之子彥舉。¶
¶	
¶	
¶	
¶	
¶	
¶	
¶	
<pb:CK-KZ_JY310_01p049a>¶
*** 　　牛渚山記　　　　　　　　　　　　　陸　游¶
在當塗縣北三十里，山下有磯，古津渡也。與和州橫江陵相對。¶
隋師伐陳，賀若弼從此北渡。六朝以來，爲屯戍之地。《輿地志》：牛¶
渚山，昔有人濳行，云此處通洞庭，傍達無底，見金牛狀異，乃見¶
恠而出。温嶠平蘇峻亂，進錄尙書事，遜不受，還藩。至牛渚磯，水¶
深不可測，世云下多恠物，嶠遂燃犀照之，須臾水族覆火，奇形¶
異狀，或乘車馬，著赤衣衣幘。其夜，夢人謂曰：與君幽明道别，何¶
意相照。嶠至鎭，未旬而卒。謝尙鎭牛渚，嘗秋夜乘月，與左右微¶
服汎江。會袁宏在舫中諷詠，聲旣清暢，詞又藻拔，遂迎升舟，與¶
之談論，宏自此名譽日茂。劉禹錫泊牛渚詩：蘆葦晚風起，秋江¶
<pb:CK-KZ_JY310_01p049b>¶
鱗甲生。殘霞忽改色，遠雁有餘聲。戍鼓音響絕，漁家燈火明。無¶
人能詠史，獨自月中行。李白詩：牛渚西江夜，青天無片雲。登舟¶
望秋月，空憶謝將軍。余亦能高詠，斯人不可聞。明朝掛帆席，楓¶
葉落紛紛。¶
¶	
¶	
¶	
¶	
¶	
¶	
<pb:CK-KZ_JY310_01p050a>¶
*** 　　醒心亭記　　　　　　　　　　　　　曾　鞏¶
滁州之西南，泉水之涯。歐陽公作州之二年，構亭曰豐樂，自爲¶
記，以見其名之意。旣又直豐樂之東幾百步，得山之高，構亭曰¶
醒心，使鞏記。凡公與州之賓客者，遊焉則必卽豐樂以飲。或醉¶
且勞矣，則必卽醒心而望。以見夫羣山之相環，雲烟之相滋，曠¶
野之無窮，草樹衆而泉石嘉，使目新乎其所覩，耳新乎其所聞，¶
則其心灑然而醒，更使久而忘歸也。故卽其事之所以然而爲¶
名，取韓子退之北湖之詩云，噫，其可謂善取樂於山泉之間矣。¶
雖然，公之樂，吾能言之。吾君優游，而無爲於上。吾民給足，而無¶
憾於下。天下之學者，皆爲材且良。夷狄禽獸草木之生者，皆得¶
<pb:CK-KZ_JY310_01p050b>¶
其宜。公樂也，一山之隅，一泉之旁，豈公樂哉，乃公所以寄意於¶
此也。若公之賢，韓子沒數百年而始有之。今同遊之賓客，尙未¶
知公難遇也。後百千年，有慕公之爲人，而覽公之迹，思欲見之，¶
有不可及之歎，然後知公之難遇也。則凡同遊於此者，其可不¶
喜且幸歟。而鞏也，又得以文辭，託名於公文之次，其又不喜且¶
幸歟。¶
¶	
¶	
¶	
¶	
<pb:CK-KZ_JY310_01p051a>¶
*** 　　遊黃山記　　　　　　　　　　　　　汪澤民¶
黃山，在宣歙境，雄鎭東南。山之陽踰百里，爲歙郡治。其北二十¶
里，爲太平縣。又北抵宣治所，二百四十里。不當通都大邑舟車¶
之走集，而游者罕至。今年四月九日，予始得遊焉。山西之麓，田¶
土廣衍，曰焦村。蓮峰丹碧，峭拔攢蹙，若植圭，若側弁，若列戈矛，¶
若芙蓉菡萏之初開，雲烟晴雨，晨夕萬狀。由焦村南道，二十五¶
里，至湯嶺上。仰視羣峰，猶在霄漢間。岡阜蟠結，鑿石開逕，嵁巖¶
欹危，瀑布聲訇磕如雷。怪石林立，半壁飛泉灑巾袂。當新暑，淒¶
然如秋。又十里，憩祥符寺。寺前淙流走萬石間，山皆直松名杉，¶
藤絡莎被，蓊薆蘢茸。有靈泉，自朱砂峰來，依巖通二小池。上池¶
<pb:CK-KZ_JY310_01p051b>¶
瑩澈，廣可通七尺，深半之，毫髮可鑒。泉出石底，纍纍如貫珠不¶
絕，氣馝馞若湯，酌之甘芳，葢非他硫磺泉比也。明日遂試浴，垢¶
旋流出，纖塵不留，令人心境清廓，氣爽體舒。相傳沈痾者，澡雪¶
立差，理或然也。寺有南唐碑。初名靈泉院，宋祥符中，改今額。又¶
龍池，距寺左三里許，奔流噴薄，瀉石潭中。亭午照燭，五色璀璨，¶
誠靈物所居。夜聞啼禽，聲甚異，若歌若答，節奏疾徐，名山樂鳥。¶
下山咸無。有行寺旁，近見數峰凌空。僧指曰：天都、芙蓉、朱砂峰，¶
其尤高者，天都峰也。上多名藥，採者裏糧以上，三日達峰頂。予¶
心甚欲遊，而鳥道如線，不可乃止。凡再宿寺中。還至焦村之三¶
日，行三十里，遊翠微寺，古松修篁，石澗橫道，僧橋焉。覆之屋，以¶
<pb:CK-KZ_JY310_01p052a>¶
息遊者。清冷靜邃，已隔塵雜。予爲榜曰翼然。至寺庭，有井泉。僧¶
言此麻衣師卓錫處。泉亦清美，不溢不涸。一峰卓然獨秀，直峙¶
東南隅，曰翠微峰。其條支迴互，寺居盤中，故諸峰俱隱不見。明¶
發行十五里，過白沙嶺，往往攀崖壁，牽蘿蔓，或小木貼巖，若棧¶
而度，幾不容武，旁臨絕壑，惴惴焉不敢俯而窺。又七里，至絕頂，¶
頂平廣倍尋，方據石少休，時晴雨旭霽，氣象澂潔，環視數百里，¶
岡巒墟落，厯厯可數，九華緣翠，若蓮開陸。焦村向所見峰，皆平¶
挹座間。俄頃白雲滃起，遙山近嶺，如出沒海濤，僅餘絕頂，槎泝¶
天漢中。倐又歛藏如掃，如是者三，可謂奇觀矣。日暮抵寺，信宿。¶
又二日，從村北十里，登僊源觀。至元中，新安吳萬竹習靜兹壤，¶
<pb:CK-KZ_JY310_01p052b>¶
嘗衍易宛陵，誇詡其勝，予贈詩還山，今竹存而吳逝已久。林阜¶
周密，南列翠峰，鍊形引年者，固其所哉。旣還，憩吾宗公仲雲松¶
樓。越十日，踰興嶺而南，所謂三十六峰者，駢列舒張，橫絕天表，¶
眾岫嶺，效奇獻秀，盡在一覽。行田疇竟，迺登橫嶺，陟小𠀉，道¶
左竹杉陰森，中小徑縈紆，僧結屋其間，外營草亭，往來休焉。庳¶
陋且壞，予將改築。亭之右丈餘，南峰翔舞近乎前，北隴奔躍駐¶
乎後，左右翼如景益清，名之曰芙蓉亭，而未暇也，循巖曲折，抵¶
白龍潭，巨石谽谺，洶湧衝激，深不可測，𡻕旱民謁，欵雨立至。又¶
度板橋有小菴，食淡苦修數輩居焉。嘗有逃空谷者，出奇方療¶
人疾頗眾，旣亡，瘞浮圖中。予特徵夫山水繆繞，自爲隩區，于高¶
<pb:CK-KZ_JY310_01p053a>¶
峰之下，興嶺抵此四十五里，人迹遼邈，可屏塵事，遂宿焉，聽泉¶
而去。世傳黃帝與浮𠀉、容成，於此山上昇，改名黃山。江淛諸大¶
山，所分以出，其廣袤形勝若是，奇踪詭狀，固不必盡究。然非神¶
人列仙，不能稱其居。昔大德戊戌𡻕，得兹山圖經，神思發越，而¶
因循皓首，甫幸一至，至又弗克久留而去。每登山時，率宿雲收¶
雨，紫翠如沐，山下之人，皆以爲山川英靈，有相之者，予亦竊自¶
喜，回思在南安之日，造南原山，禱雨龍湫，跣揭亂石急流中，腰¶
絙梯藤，登懸崖，上而復下，至潭所。其巖險視兹行爲甚。是故樂¶
清賞以酬宿昔，忘攀躋之勤，而不知高深之爲懼也。時至元再¶
元之六年庚辰𡻕也。¶
<pb:CK-KZ_JY310_01p053b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p054a>¶
*** 　　遊黃山記　　　　　　　　　　　　　黃汝亨¶
抵巖鎭，過訪潘景升，頃之，抵汪然明精舍，止竹閣中。次日，景升¶
至，相與縱談黃山之勝。先是客有云：黃山宜秋，此日太侵暑，聞¶
山君方負嵎，又蟲隱樹間，客過輒下垂嚙臂，獮猿復羣然來，狎¶
人不可近。余笑答曰：吾願以身殉山。因訊景升，景升奮髯起曰：¶
黃山泓崢蕭瑟，政宜暑，諸蟲毒絕未有。有之，請爲當熊，因大噱。¶
力辭諸故人門生相欵留者，以行。行十里許，登佛子嶺，山氣已¶
佳。葢黃山舊稱高四千仞，廣五百里，天目之頂，僅及其趾，此其¶
發足也。自嶺行五里，將至楊千寺。又十里容溪飯，容成子仙處¶
也。前有容成臺，徑緣壁轉，溪迴繞山，望之且迷前後。石𥻘𥻘出¶
<pb:CK-KZ_JY310_01p054b>¶
水上，點綴如荇帶可攬。自容臺五里外，傍溪皆竹，隔竹看山，十¶
里一色。明發登山，越石碪嶺，更渡一嶺，飯芳村黟山精舍中，杜¶
鵑盛開。客有從石壁來薦溪魚者，爲小飲花下。進此里許，卽見¶
天都蓮花峰，出霄漢上。又里許，見雲門峰，若天闕雙峙，雲從中¶
行，乃繚繞峭壁。行未幾，至湯口。又里許，止祥符寺，則軒轅氏之¶
宫在焉。寺前爲湯池。晚抵蓮花菴，徑從石竇中，宛轉類下天竺。¶
後三生石，傍臨香溪觀、白龍潭，潭水深碧不可測，伏亂石間爲¶
丹井，上卽蓮花菴。菴前羣峰簇列，僧應我爲數峰名，若爲通介¶
然。由虎巖，從最高石崖遞而下，有石如橫琴，亘十餘丈，餘石八¶
九，皆中虛，應泉擊石，淙淙作箜篌聲，是爲鳴絃泉。從石上觀，則¶
<pb:CK-KZ_JY310_01p055a>¶
仙橋在望。葢山高蒼翠相接，中忽然見天，亦一奇也。下嶺十里，¶
左顧雲門，右顧翠微，俱秀出。從此厯巚度磧，㟢𡽗互值。十里更¶
涉一溪，至白雲菴飯，則仙人峰若招遊者。躡而進，一石屏逈出，¶
有松偃臥其上，甚奇。僧云：過此爲三天門，一隘伏不稱，次稍開，¶
最上則絕壁相夾立，僅容一身。風來肅肅如箭，過者有寒色。復¶
溜沙磧而下，更橫生上盤薄草石間，捫蘿扶笻，錯趾單入，行者¶
戰股。時天且暮，風霧忽起，咫尺不辨，遙呼始集，是爲海子，稱黃¶
山最勝處矣。問五老峰、仙人掌，俱隱約霧中。循徑而北，鋤茅厯¶
塊。可五六里，則石筍矼至矣。沿崖涉澗行廿里，至松谷菴，但有¶
歎賞，無可言說。次日大雨，卽住菴中。曉起，則首夏朔日也。乘霽¶
<pb:CK-KZ_JY310_01p055b>¶
由松谷上石筍矼，卽峰萼神秀，厯厯舊觀。然松谷自下而上，自¶
門戶而堂奧，自閶闔而仙仗中之曲房複道，亦整亦散，亦幽亦¶
奇，展玩間比，乍觀彌新。惜充符、元暉，自石筍止，不及入松谷。景¶
升出新谷，不數武，車軸折，不能俱還石筍，亦緣也。再上登光明¶
頂，望一海門，寥絕萬仞，參峙天表，肩垂天都，踵垂丹臺，三十六¶
峰，森羅混茫中。楚江廬岳，渺渺在覽。大觀哉，眞令人有遺世獨¶
立之想。過此，則望所謂雲梯者登焉。梯緣峻壁上，嶄然入雲，可¶
千級，其中松姿甚奇，巉巖絕巚，愈短愈怪，以攀緣路斷，得與山¶
骨敦𡻕寒之好，不則斧斤及之矣。梯盡時，夕陽紫氣，冉冉欲度。¶
更下，則蓮花溝無級可循。行亂磧中，陡處足不任立，索索震流¶
<pb:CK-KZ_JY310_01p056a>¶
沙而下，殆不可測。乃募得山中壯夫數人，以白布爲繘，束身下，¶
懸僕夫以次及予。笑曰：此山無瀑布，而有縣布，非此險不足償¶
此奇也。是役也，往還十日，最快者海子。海子之雲，與石筍松谷，¶
上下之峰岫，生平覩未曾有。丞相源，從平天矼望之，不過兩山¶
中一窩耳。謝在杭自丞相源遊而止，不見海子。開之先生自海¶
子止，不覩石筍下松谷之勝。乃知游亦未易窮也。世人不到此¶
境，每以白岳與黃山並稱。余謂黃山神秀絕倫，出奇無窮，片片¶
如削。而白岳則魁梧壘曡，自天門、珍珠、五老而外，特整肅環峙，¶
磊磊若培，不則頽然而巳。計白岳之於黃山，不猶以程將軍刁¶
斗，而比淮陰，以明𡚱夷光，而比洛神姑射哉。歸次桐江，花源迷¶
<pb:CK-KZ_JY310_01p056b>¶
反，急恐失之，漫捉筆爲之紀，得詩若干首。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p057a>¶
*** 　　海子記　　　　　　　　　　　　　　湯賔尹¶
山之巓曰海子，四面皆可達。東由丞相源，西由翠微釣橋，北由¶
松谷，南由蓮花溝，松谷最夷，蓮花溝最險。然予以試險爲奇，未¶
之怯也。溝路皆沙礫，頃復爲蛟水所敗，莫可置武。用木皮縛橛¶
五六尺許，各爲一梯，遞相縛攙溜壁中，橫以受足，足太停，則恐¶
其折也。縱以受手，手太舉，則恐其掀仆也。予跂而前，教以置手¶
宜靜，置足宜輕。置手靜手之神，寄於壁也。置足輕足之力，寄於¶
手也。諸人以相次接，腹倚橛若粘壁之鼯，前人舉履，後人舉頂，¶
若猿臂之相牽矣。梯且盡，卷石稍可蹲息。左折復渡溜沙，伯揆¶
喘伏，不能復振，予以手杖踔沙，躍而渡，伯揆號嚇失聲，一羣皆¶
<pb:CK-KZ_JY310_01p057b>¶
驚。陟而上，再折，一壁橫腰如欄楯，人度欄楯之外，足旁垂。有腹¶
贅者，腹與楯相抵幾墮。從此陟級無數，而得所謂天門者三，一¶
線天者三，旣乃得雲梯焉。天門刺脰於藂石中，若負塊以行。一¶
線天行兩壁間，從罅處漏光，若一片冰裂也。雲梯鑿壁坎爲級，¶
望巖下十餘丈，受身處僅二尺，受足不盡踵，厯級旣盡，路轉出¶
壁背，仰視如層城，正反折轉處，一石一松緣之，驟得展息，如獲¶
異境。達是可舁，從者面色甫定。數出息，或相顧伸頸，歎且笑。葢¶
捫登穿側，數以身殉，而後乃卽於平衍也。生平每遇極夷坦處，¶
輒愁悶欲絕。每極顚頓處，輒歡呼呌舞。蓮花溝亍彳一度，眞堪¶
一死，不復問誰何景矣。遊山與遊世者，不一嘗此，終成何致耶。¶
<pb:CK-KZ_JY310_01p058a>¶
前後行遊者，其亦有得嶮中之味者耶。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p058b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p059a>¶
*** 　　遊黃山紀略　　　　　　　　　　　　方士翌¶
湯泉之源，傳出自峰頂，應霄客清身之所。支而溢於山足。舊蓄¶
有雙池，今存其一。浮沙自波，芳香隨注。廢址前列宏石，稍一位¶
置尤勝，一以供樵牧子，一以供屐齒客。當是入山初試極快事¶
也。¶
從桃花源尋藥銚，澗水四激。單注一支入銚中，從銚口瀉出，宛¶
億百載鑿痕。¶
踰澗，踞白龍潭，巨石磥砢，疑墜復倚。湫淵淵在四山中，聚而成¶
潭，草色四削，波綠竟川。復循石下，面潭坐，雷扑聲震響山谷，驚¶
紋頹曡，類龍蜒然。¶
<pb:CK-KZ_JY310_01p059b>¶
硃砂菴，一名法海。煉丹鉢盂諸峰，俱獻身層檐上。會金佛寶函。¶
頒自中宫，易慈光名，金碧。雕堊之飾未備，清規戒律，已具大威¶
儀也。¶
慈光寺右折，悉從高柯傾曲而度，崖窮澗接，復沿崖傍澗，春夏¶
之交，山花綺望，異草暄萋，行人坐石臨水，不記入山。五里許，曰¶
觀音巖。巖下可盤數十人。過巖，忽疎林綴眺，廣石曡逕。自此以¶
往，步步仰睇天都。¶
蓮花洞，深廣幽邃，僧板屋塞之。洞前有峭石，蒼松夾倚，昻藏隱¶
天。¶
左逕數松錯峙。轉身到崖上，視一松散盤其巓，以下危石，臨萬¶
<pb:CK-KZ_JY310_01p060a>¶
仞，度此卽文殊院逕也。余甲寅入山，摩松石而過已未，已齒¶
級級上十百步，奇曠眇。忽不暇懼險。一松露雙脊上，穿脊始見¶
根。緣壁丈許，靡不爲之停屨焉。復從兩山隙中，拾級而登，級窮¶
接之以棧，棧窮雲濤噴壑，峰崿分霄，懸崖有石，坐恰可容趺。一¶
石留臥，展身天半，不妨栩栩于其間矣。¶
別文殊院，上蓮花溝，行人如鳥摩𤠔接，略扳蘿葛，卽得度。路傍¶
泐松甚奇，餘松俱弄姿，根自罅中，又獲永其遐齡。¶
投蓮花峰，望恆矌。勢轉陿，一石欄下撫深谷，懍懍欲墮。穴空迂¶
徊，或俯首，或帖胸，足視裁通，面語已隔。有髮僧獨居峰𠂆，余肅¶
然歛襟登頂。僅以寸趾遙凌，盤石長嘯，環視羣峰，直連手而招¶
<pb:CK-KZ_JY310_01p060b>¶
之。¶
翠微、仙掌、雲門諸峰，各負勢不相屬，而齊列于煉丹臺。非聳身¶
雲表，無自置其低昻。每一奇石，卽一怪松侍之。諸峰翠微峭挺，¶
若開後海羣岫之祖，壁岸無階，姑以待異日開山人，恐此中巖¶
洞，哂焉欲誚。¶
一片雲，不獨空宕。似欲乘風，更一飛捲。¶
石床峰，長可周身，卽捲石作枕，一松冉冉成陰。負日。俯仰海濤，¶
出沒萬峰間，雨過雲生時也。略借日光，激射雪浪金波，忽來忽¶
去，亂峰浮髻，有類點青。甲寅，余有光明頂看雲詩。¶
有石自空而倚，如不著地，世目爲飛來石也。余向于石畔，一見¶
<pb:CK-KZ_JY310_01p061a>¶
攝身光。黃山石都無根，意天人撮戲，不復飛去耳。¶
山中茆宇，獨獅子林贍整。主僧乞緣心切，林徒岫客都不欲逕。¶
散花塢一松，從石[𦈢*虖]雙穿出頂，形如鳳翅，亦令人凝睇忘歸。¶
望石筍矼諸峰，片片疑削，其石觸物成象，彷彿逼肖。乃若振拔¶
千尋，奇姿萬曡，恍如朝霞布采，雖置丹青於其側，何所舉似。¶
下松谷，十里，奇峰夾立，然諸峰前影。從松谷返路，正當之，二石¶
刺天，類雙尖頭奴，勢逼則各具，數圍秀色轉撲。有偶露半面，從¶
人後看行人林外度者。又故掩松際，如不欲人恣觀者。非一上¶
一下，未足想其奇邃也。¶
松谷之西，有三潭焉。青潭整而潔，足敵白龍潭。濆沬稍平，坐石¶
<pb:CK-KZ_JY310_01p061b>¶
殊清眺。畍青潭而左，曰黃龍潭，形如長溜巨眼，沈沈如積玉。又¶
其下曰油潭，騎石觀之，如綠雲浮素波之上。¶
方子曰：前海深而藏，後海瘦而峭。膚理旣潤，神姿逾妙，不獨奇¶
擅，專矜秀絕。盛弘之曰：遊人每苦目不周翫，情不給賞，以目黃¶
山，可當斯語。¶
又曰：黃山態不一列，人人遊撰一山，時時遊換一山。山不盡三¶
十六峰，而水亦居其勝。九龍潭、逍遙溪、諸源，余暫經之，巳浩然¶
有雷渀雲洩之思矣。若乃散泉飛注，潄石流響，遊屐所臨，仰矚¶
俯暎。又好事者負舂曳竹，多乘秋氣。而春木離離，微芬倏忽。初¶
夏之候，方如花朝。余兩度花巘，恨未招素娥於月塔，綴雪韻于¶
<pb:CK-KZ_JY310_01p062a>¶
仙橋，敢以訂山靈。因念昔人斬榛棲露，縋崖絙布之險，猶未忘¶
勝具。而余以新葉尙脆，遂弗及一捫天都，一隅之眼，輕貌山靈，¶
余陋矣。曰此略也，姑以記今日之遊可也。¶
¶	
¶	
¶	
¶	
¶	
¶	
¶	
<pb:CK-KZ_JY310_01p062b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p063a>¶
*** 　　遊齊雲山記　　　　　　　　　　　　程敏政¶
環休甯縣，山皆平遠，不足以當大觀。出縣西二十里，至白嶽嶺，¶
山始高，峰始奇。石路盤迴如線，遊者肩輿，緣梯而升，至以雙絙¶
曳前後，其甚處，輒下行拊背，或行不能步。自白嶽西南行，五里，¶
至桃源嶺，重巖夾峙，上結小屋，以臨風，曰中和亭。立亭心，下視¶
已數百仞，田田茅屋，秩秩如畫亭下二巨石蹲伏，色黧黑，中有¶
白質，成突晴，曰石鼈塢。塢旁大壑，深不得其底，但聞水聲濺濺¶
出樹間，曰桃花磵。南行里餘，至獨聳巖，蒼然峭壁，橫絕一山。近¶
西乃有石罅，方廣若門，葢天造以通遊者。門首石楠一株，其大¶
數圍。四顧門下諸石，如伏犀馴象，不可狎玩。入石門東南，聯巖¶
<pb:CK-KZ_JY310_01p063b>¶
如城，懸石四覆，勢欲飛墜。其第一曰彌陀巖，巖屋不踰丈。第二¶
曰觀音巖，視彌陀稍劣。前一石色正綠，昻啄而軃尾，曰鸚鵡石。¶
第三曰羅漢洞，稍加大焉。二石龍循洞門旁出，鱗骨隱隱蹴之，¶
疑爲石子所砌。諦視之石肉相黏，復意其爲眞龍也。洞深二十¶
餘里，束炬東出，可抵縣之藍渡溪。然愈入愈狹，莫敢爲之𨗳者。¶
第四曰龍王巖，視觀音加劣。巖上飛泉灑灑，落巖下如雨，四時¶
不竭，曰珍珠簾。瀦水沸散于西澗，曰龍池泉。西巘有虎跡，如泥¶
淖所印者，曰黑虎岑。黑虎西行折南里餘，至車谼嶺，其峻視白¶
嶽倍之。車谼南二里餘，至玄武觀。觀後一山突起如屏，倚天正¶
立，所謂齊雲巖也。古松數十，天矯如虬龍，皆數百年物。觀左一¶
<pb:CK-KZ_JY310_01p064a>¶
峰曰石鼓，右一峰曰石鐘，夾屏兩峰曰輦輅，皆以其形名。觀前¶
溪水如帶，委蛇。而東爲石橋以度。南直觀門數百步，一峰挺然，¶
拔出莽蒼中，不與羣山相屬，曰香爐峰。橋西數百步，高巖中斷，¶
一小峰離立磵下，曰捨身巖。巖西二里餘，五峰差列，如羣仙冠¶
珮，下天際以向齊雲，曰五老峰。西北聞有沈香洞，人跡罕至，草¶
木蒙翳，時有蛇龍濳其中，不能往也。遊者始入，率以白嶽高。至¶
桃源，則白嶽已在其下。至車谼，則桃源又下。至齊雲，則車谼益¶
下。葢於此可以見天之高，地之迴，而不知身之在何境也。舊碑¶
云：宋寶慶丁亥，有道士天谷子，自黟北來，居彌陀巖。一曰見異¶
人相語，前山高空，可移隱於彼。天谷子許之，如約訪其處，已有¶
<pb:CK-KZ_JY310_01p064b>¶
塑像在焉。土人驚異往觀，以爲類玄武之神，因剏道院。已丑，弗¶
戒于火，湻祐辛酉，大雷雨，裂石壞屋，而神像巍然獨存。跡其事¶
若不經，然山林所鍾，亦疑其有不依形而立者。予獨慨兹山之¶
勝，淪于窮鄉下邑，而不當夫周原廣陸之間，以名天下。爰志其¶
概，以貽好事者。且以繫他日故山之思，而又慨予文之不工不¶
足，爲兹山之幸也。¶
¶	
¶	
¶	
¶	
<pb:CK-KZ_JY310_01p065a>¶
*** 　　遊齊山華葢洞記　　　　　　　　　　雷　逵¶
池陽東南三里許爲齊山。左田而右湖，怪石奇峰，幽壑古洞，璀¶
璨環列。其尤絕者，如蒼玉、雲梯、上清、華葢，而華葢於諸洞爲最。¶
此登臨之士，或苦勞而中疲，或落暉以增慨，遂至榛莽交衢，草¶
萊荒逕，而兹洞漸不可識矣。予與少郭，每及齊山之勝，恨不得¶
一陟覽。是夏，予假便歸省，牽舟而南，泊池陽之渚，夢寐蒼翠，旣¶
已躍然。適少郭偕萬峰胡君來，顧喟然曰：翠微勝概，知子夙抱，¶
會可少耶。遂相與載俎擕壺，步石徑，攀藤蘿，嶙峋嵂𡵉，直造深¶
阻，躡朝天而踰雲門，趨上清而下曠夷，清風徐至，叩石鼓以浩¶
歌，徘徊觴咏，則山南之勝且盡，而日已西矣。予顧曰：華葢之勝，¶
<pb:CK-KZ_JY310_01p065b>¶
竟不可覩耶。有田父進曰：洞誠勝，然已數十年無人跡。胡子曰：¶
是在人耳。卽令隸從操斤斧，荷鋤鳴鑼而前，悉伐其荆蓁之塞¶
途者，頃之成路。吾三人者，緩步而至，則洞口石峙如門，其中豁¶
然，上圓如葢，下平如砥，可容坐數十人。後有小口，約三十餘步，¶
通山脊，卽燕石也。乃更洗觴命酌，滿引劇談，山虛籟靜，萬慮消¶
息。胡子歎曰：異哉斯游。吾二人叨蒞於斯，輒未暇，子以邂逅維¶
舟，率爾開荒窮造，亦奇矣夫，亦洞之會也。予謝曰：有是哉。竊聞¶
山水與人，其氣本相流通。惟氣昏窒而不暢，故有沒溺市井以¶
終身者。然無來無去，斯爲善遊。而山水之或以人興，或以人廢，¶
或千騎萬從，馳鶩而不足，或鞠爲邱墟，長噫千古。此固隆替不¶
<pb:CK-KZ_JY310_01p066a>¶
齊之候，非有繫乎山水之靈不靈也。吾輩今日之遊，亦水荇風¶
萍，適然相遭。而洞之闢不闢，我與洞皆不得知，無所增益者，而¶
又何歎也。胡子喜而笑曰：子其記之。¶
¶	
¶	
¶	
¶	
¶	
¶	
¶	
<pb:CK-KZ_JY310_01p066b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p067a>¶
*** 　　遊九華山記　　　　　　　　　　　　王思任¶
予令姑孰𡻕，謁監司於秋浦。每吟老杜高山擁縣青。則願調青¶
陽一尉，至玩華亭，每恨不久，得長此亭足矣。壬寅六月，以課績¶
往，而兄大然。師漏、仲容、實來，乃訂門人張仲濠、王中履，共訪九¶
子山。臂篆手鑣，約從移醴，出青邑九華廟十五里，至西洪嶺，雲¶
物作噩，各有敗意。而大然力呼，以爲卽撾鐵勿阻，俄而霽矣，見¶
枕月一峰，秀矯天左，雲觀弼之，自此但有蓮花層矗，烟鬟亂堆，¶
聚首而孿者，命爲九子，餘不勝問也。五里至石龍口，峭蒨漸迫，¶
怪體幻來。十里至山西屯，則垂天之雲倒立，陰陽失昏曉矣。乃¶
飯於橋菴。過野梁，下有朱瑚，石骨席平三十丈，流水一泒，如雲¶
<pb:CK-KZ_JY310_01p067b>¶
霞舒走。急置酒上流，腹臥而味接之。吾家伯安先生賦九華，瀨¶
流觴而縈紆，遺石盤於澗道者，豈樂此耶。去梁百步，望見懸瀑¶
一通，馬上人眉岸盡帶棲賢三峽，數里至湧泉亭，此雲石中仙¶
醥也。數里至半霄亭，曩螺髻蟠紏，今弁兜洶武如此。行小仙橋，¶
兩澗孤絕。至碧霄亭，而九十九峰，次第招我葛袂。過大仙橋，僧¶
童以簫管互迎，空山細響，鳥梵鳴泉，殊不惡。至望江亭，霧中拖¶
曳一練，疇昔舟中所極目碧靄者，我今噓其間乎。入玄覽亭，而¶
江皛山翠，爭媚含規，客有恡思矣。左折而下，抵化城寺。肅佛後，¶
簡一竹樓，憑之，似翕碧菡萏中一鬚者。仲容方與仲履，丁丁然¶
鬨局道。仲濠以爲如此好山不看，而擔糞溷乃公爲。大然曰：此¶
<pb:CK-KZ_JY310_01p068a>¶
二人者，九子坯也。乃飛斝轟劇而宿。質明，謁太白祠，虎蹄新過¶
如爪折，有胡僧以藤杖夜巡，虎來輒伏。禮地藏殿，隨喜其塔。老¶
僧具云：至德初，王從新羅國卓錫於此，以堪輿理察之，此山獨¶
小，圓直中立，有似萬萼護苞者。佛所藏，亦八風不襲人，子更須¶
知矣。白蟮之事，似若荒唐。然青泥可食，於傳有之。予幼遊旴江，¶
從姑有米脂二穴，氣每臭人，仙佛作戲，不可以腐斷也。第舍利¶
妙光，緣薄未購，差爲闕事。乃東上神光嶺，望金剛尖，山若戴杵。¶
東巖是金藏苦行處。數轉而得龍頭石，一巖險掛，伯安手書周¶
經偈在焉。巖下則爲舍身崖，粟人膚股者也。南折而入一禪室，¶
枯僧一人。趺其中，啖五[金*义]松而已。而所謂古仙、鉢盂、雲門、天台、¶
<pb:CK-KZ_JY310_01p068b>¶
繡壁、聚講、内峰、外峰，皆以萬纛卷揚，共衞金藏之樞也。自此而¶
往，猿居熊府，啼嚎幽暗，無樵迹矣。予膽如瓠，足如蘿，欲卽窮之，¶
會直指有檄，山靈又將修妬。因各賦數詩，趨還大都。九華之勝，¶
李供奉發明之矣。山多作怪，學人物鳥獸之形，團結移換，朝銳¶
夕方，遂令三百里之間，神目駭笑。然而身卽其巓，俱疣附陷騰，¶
詭譎易厭。昔人所謂可望而不可登者也。寒碧秋凝，集眾美而¶
得大意者。庶幾五溪橋上乎。是役也，所悵悵未游者，九子寺、七¶
布泉，所未見者，鉢囊花、玉纓絡，所見者，石班魚、南天竹，所聞者，¶
虎嘯克丁當，所食者，竹簟、石芝，得擕歸示人者，仙掌扇、金地茶。¶
¶	
<pb:CK-KZ_JY310_01p069a>¶
*** 　　望九華　　　　　　　　　　　　　　王十朋¶
余過池陽，登郡樓，望九華。僅見一峰，舟出清溪，始見之。然猶滅¶
沒於雲霧之間。晚泊梅根浦，方了了見諸峰也。¶

*** 　　其二¶
九華之勝，不在山中。從江上望之，秀𨓜清遠，夕波落日，邈然於¶
懷。又得太白嘯歌，每舟泊林岸，便覺九子依依向人。¶
¶	
¶	
¶	
¶	
<pb:CK-KZ_JY310_01p069b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_01p070a>¶
*** 　　夜度兩關記　　　　　　　　　　　　程敏政¶
余謁吿南歸，以成化戊戌冬十月十六日，過大鎗嶺，抵大柳樹¶
驛，時日過午矣。不欲但已，問驛吏、吏紿言，須晚尙可及滁州也。¶
上馬行三小里，稍稍聞從者言，前有清流關，頗險惡多虎，心識¶
之。抵關已昏黑，退無所止，卽遣人趨山下郵卒，挾銅鉦束燎以¶
行。山口兩峰夾峙，高數百尋，仰視不極，石棧嶇崟，悉下馬累肩¶
而上，仍相約有警，卽前後呼噪爲應。適有大星光，煜煜自東西¶
流，寒風暴起，束燎皆滅，四山草木，蕭颯有聲，由是人人自危，相¶
呼噪不已，銅鉦鬨發，山谷響動。行六七里，及山頂，忽見月出，如¶
爛銀盤，照耀無際，始舉手相慶。然下山，猶心悸不能定，久之。予¶
<pb:CK-KZ_JY310_01p070b>¶
計此關，乃趙檢點破南唐，擒其二將處。兹遊雖險而奇，當爲平¶
生絕冠。夜二鼓，扺滁陽。十七日午，過全椒，趨和州。自幸脫險卽¶
夷，無復置慮。行四十里，渡後河，見面山隱隱。問從者。云：當陟此。¶
乃至和州香林院。已而日冉冉過峰後。馬入山嘴，巒岫迴合，桑¶
田秩秩，凡數村，儼若武陵仇池，方以爲喜。旣暮，入益深，山益多，¶
草木塞道，杳不知其所窮，始大駭汗。過野廟，遇老叟，問此爲何¶
山。曰古昭關也。去香林尙三十餘里，宜急行。前山有火起者，乃¶
烈原以驅虎也。時銅鉦束燎，皆不及備，傍山涉磵，怪石如林，馬¶
爲之辟易，眾以爲伏虎。卻顧反走，顚仆枕籍，呼聲甚微，雖强之¶
大譟，不能也。良久乃起，循崖以行，諦視巖塹，深不可測，澗水潺¶
<pb:CK-KZ_JY310_01p071a>¶
潺，與風疾徐，仰見星斗滿天，恐不可免。且念伍員昔嘗厄於此¶
關，豈惡地固應爾耶。盡二鼓，抵香林，燈下恍然自失，如更生者。¶
噫，余以離親之久，諸所弗計，冒險夜行，度二關，犯虎穴，雖頻危¶
而幸免焉，其亦可謂不審也已。謹志之，以爲後戒。¶
¶	
<pb:CK-KZ_JY310_02p001a>¶
@fw1重刊道藏輯要¶
* 　天下名山記¶
新安吳秋士西邨選　　　　　　　汪立名西亭校訂¶

** 　江南¶

*** 　　菱溪石記　　　　　　　　　　　　歐陽修¶
菱溪之石有六，其四爲人取去。其一差小而尤奇，亦藏民家。其¶
最大者，偃然僵卧于溪側，以其難徙，故得獨存。每歲寒霜落水¶
涸，而石出溪旁，人見其可怪，往往祀以爲神。菱溪，按圖與經皆¶
不載。唐會昌中，刺史李濆爲荇溪記云，水出永陽嶺，西經皇道¶
山下。以地求之，今無所謂荇溪者。詢於滁州人，曰：此溪是也。楊¶
<pb:CK-KZ_JY310_02p001b>¶
行密據淮南，淮人爲諱其嫌名，以荇爲菱，理或然也。溪旁若有¶
遺址，云故將劉金之宅，石卽劉氏之物也。金僞吳時貴將，與行¶
密俱起合淝，號二十六英雄，金其一也。金本武夫悍卒，而乃能¶
知愛賞奇異，爲兒女子之好，豈非遭逢亂世，功成志得，驕於富¶
貴之佚欲而然耶。想其陂池臺榭，奇木異草，與此石稱，亦一時¶
之盛哉。今劉氏之後，散爲編氓，尙有居溪旁者。予感夫人物之¶
廢興，惜其可愛而反棄也。乃以三牛曳置幽谷，又索其小者，得¶
於白塔民朱氏，遂立於亭之南北。亭負城而近，以爲滁人歲時¶
嬉游之好。夫物之奇者，棄没於幽遠則可惜，置之耳目，則愛者¶
不免取之而去。嗟夫，劉金者雖不足道，然亦可謂雄勇之士。其¶
<pb:CK-KZ_JY310_02p002a>¶
平生志意，豈不偉哉。及其後世，荒烟零落，至於子孫冺没而無¶
聞，况又長有此石乎。用此可爲富貴者之戒，而好奇之士，聞此¶
石者可以一賞而足，何必取而去也哉。¶
¶	
¶	
¶	
¶	
¶	
¶	
¶	
<pb:CK-KZ_JY310_02p002b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p003a>¶
*** 　　遊子房山記　　　　　　　　　　　　王思任¶
乘傅過彭城，賕牧裁其繂力，舟膠焉不得行，童僕恚甚。而予輙¶
醉之酒，笑謂我子房也，阨當在此。明日登子房山也。會同年汪¶
廷尉至，共之山祠子房。或曰子房曾隱此，不甚嵂。然可以悉彭。¶
彭天下之中也。《禹貢》惟土五色。威斗賦之，其有中思乎。毋謂癡¶
人心不大也。廷尉曰：洶洶而降者，懸水村也。被髮丈夫，與濟俱¶
入，與泊俱出，蹈有道乎。曰：道無所不有也。天下之大敢者，必起¶
於大不敢。被髮丈夫，師陸終氏之子也。陸終氏之子，觀井而覆¶
之以輪，背樹而猶繩縶之也。子房之事，不成於滄海之沙中，而¶
成於黃石之屺下也。試徘徊四顧，桓山之愚也，泗水之誕也。戲¶
<pb:CK-KZ_JY310_02p003b>¶
馬臺之縱也，亞夫之癡也。皆不善於敢者也。雍門之彈也，陵母¶
之剄也。迷劉村之走也，舞陽之排闥，而九里之歌也。皆善於不¶
敢者也。廷尉曰：何知有敢不敢，得者爲敢矣。予舌橋而不能下，¶
嗟乎。悲彭城，悲彭城，興亡陳迹，可以嘆盡乎。有有心人焉，東望¶
而得劍臺，則心許在前者也。西望而得燕子樓，則心許在後者¶
也。請共到黃樓，吿之大蘇，亦足以爲彭城概矣。¶
¶	
¶	
¶	
¶	
<pb:CK-KZ_JY310_02p004a>¶
*** 　　游金山記　　　　　　　　　　　　　王思任¶
萬厯丙申秋，吳敦之、李潤、予，與徐季明，道出京口。敦之舉金山¶
之觴，一舸乘風，冷然而驟泊其下。鐘聲從紫濤中殷隱，泊山乃¶
壯。佛宇僧寮，翬碧而箝，如八大蜃之都，乃相與禮空王三殿，觴¶
於江天閣，醉於吞海亭，酣於流雲之頂，而徘徊於金鰲妙高之¶
間。雲捲長風，去天尺五。俯瞰嵯岈，不悅而慄。江中石，曰鶻峰，曰¶
善才，曰石排，曰郭璞墓，皆汹洄伏暗，魚龍神怪之府也。《水經》第¶
一泉，名中𤅷，正出墓下。僧苦求者，穴井以篡此，不當欺李贊皇，¶
而况陸鴻漸乎。景純兵解以去，事在姑熟，安得墓此。讀《三山記》，¶
昔有異僧，誅金山之根，下不得底。云莖漸孤細，如菌仰託。事俱¶
<pb:CK-KZ_JY310_02p004b>¶
不可知。惟是此山之味，氣豁概雄，止印公、坡老數年領取。彼其¶
蟣𧋜龍象之眼，視崩濤爲大陸，碎虛空以一拳。衲不在戲，帶不¶
在輸，只宜時時叫哀綯歌，把酒問青天耳。山之大觀，匪一覽所¶
茹。其巖洞雲腥，蒨密雨綠，雕徑罨樓，妙在簷蔔深處。須布袍野¶
侶，鷗没其中旬日，乃可而一敦之。引前吏人得得，所謂翎毛山¶
鳥怪矣。彼其之子，安會不下門牡，堅匿其曲秘之勝耶。敦之曰：¶
君且厭我而狎之，豆豉墨刻，明日儘君發付也。因捉季明臂大¶
笑，而以一觴，望京口酹劉叔熙，爲之欷噓者久之，詰朝，墨刻僧¶
果至，盡售之。至廣陵，檢閱約數千人，爲之，糊名易書。取五言不¶
取七言，取律不取古。徒署名紙尾者不錄，卽詩美而詠江山者¶
<pb:CK-KZ_JY310_02p005a>¶
不錄。詠江中之山矣，而稱貸落星，影射孤嶼者不錄。以張佑冠¶
之，得士幾十幾人，錄其詩於後。後游者尋碑問碣，其或然，予不¶
爲苔蘚所謾也。¶
¶	
¶	
¶	
¶	
¶	
¶	
¶	
<pb:CK-KZ_JY310_02p005b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p006a>¶
*** 　　遊焦山記　　　　　　　　　　　　　王思任¶
海山多仙人，潤之山水，紫閬之門楔也。故令則登之，不覺有淩¶
雲之意。子瞻熟厚金山，而興言及焦，則以爲不到懷慚，賦命窮¶
薄。由是觀之，心不遠者，地亦自偏耳。丙申，予謁選北上，老親在¶
舫，曾撮游之。僅一識面，偃蹇不親。己酉，以遷客翔京口。五月旣¶
望，會司馬蒲田方伯文晤我，買鮮蓄旨，約地友劉伯純、陳從訓¶
俱從，訓暑不出，而痒痒鞅鞅徒。以蘇秦縱橫，不能愿待之。卽乗¶
風長往，一葉𣣱播，與拜浪之魚，同出没也。至岸，入普濟寺，伯文¶
色稍定，而伯純以爲吾東家焦，殊不介介。暑氣旣深，幽碧如浸，¶
選綠雪輕風之下，小飲之，各沾醉眠僧几。澡罷，謁焦先生祠，庶¶
<pb:CK-KZ_JY310_02p006b>¶
幾所謂水清石白者。少微之星，兩光獨曜，而各以姓易山川。然¶
嚴先生猶或出或語，先生三詔罔聞，一言不授。蔡中郎玄默之¶
贊，所謂伊人宛在水中央耶。左行而得水晶菴，梧竹翠流，潭空¶
若永昌之鏡。僧擕中冷水，燃竹石鐺，沸顧渚飲我，水或不禁刀¶
畫。然雲乳濛濛，芝童清侍，聽好鳥一回，何境界也。山如鼈伏，而¶
裙帶間妙有茸疇，各秃宮於󻰅蘿之隙，且漁且耕，而又且畋。巡¶
麓右迱，入碧桃灣，則疎楊搖曳。里許青莎，與朱華映染，半規山¶
隱。捫攀而至吸江亭，望海門瓜步，都作龍腥，點帆歸鳥，千嶂彩¶
飛，江淹詠日暮崦嵫谷者，是矣。乃從山背一探天吳，厯數亭而¶
憇之。石筍鬬潮，馴鷙不等，而湍險震蕩。吾獨羨其威紆百曡，愈¶
<pb:CK-KZ_JY310_02p007a>¶
取愈多。杖策歸僧堂，梵鼓動矣。伯純曰：大月已到，不宜閉飲。問¶
童子，得櫻筍銀鱭，又得文雉。被跣而出，歌於諸山第一峰前。月¶
精電激，江波碎爲練玦，我欲呼老黿共語，而伯文謂山鬼愁予。¶
伯純願兩脯之，以作水陸供。便思駕長虹，而通沃州也。相與轟¶
飲呼盧，集杜句得月者贖坐。至子夜，而天風漸勁，澎湃洶然，江¶
聲入僧室矣。質明，予先鳥起，領清芬之味，人各鼾鼾也。伯文搔¶
首相詈，王郎卽有山水饞，不須奔競爾爾，予不能辨也。尋會食，¶
探浮玉巖，一石橫出，摩蘚讀昔人題石屏字。躋級登觀音閣，修¶
篁琪樹，蔽翳雪光，更有竹閣兩楹，買天半角，而金山斐曡其胸，¶
此足當人主矣。又延蹈而至一僧舍，竹益酣，𣑱衣袂俱作雲香。¶
<pb:CK-KZ_JY310_02p007b>¶
有巨石數十，堆墮磵中。討瘞鶴，已投江丈許。褰衣濡足，惘不可¶
得。王辰玉昔曾判之，以爲斷非逸少之筆。大都高人韻士，惟恐¶
人知焉。見瘞鶴之字，不出蝸牛之廬，而必借美於換鵝之手耶。¶
伯文頷之，以韻語相挑。再遣舟從沙戸市魚，而奕於斷巖懸蔓¶
之半，徘徊瞻顧，有不知玉壺清宇，冷在何處者，試以金焦評之。¶
金以巧勝，焦以拙勝。金爲貴公子，焦似澹道人。金宜游，焦宜隱。¶
金宜月，焦宜雨。金宜小李將軍，焦則大米。金宜神，焦宜佛。金乃¶
夏日之日，而焦則冬日之日也。伯純主駁，子腹中邱壑，舌上陽¶
秋，誰爲我金焦，賂子左右足乎。乃喚兕觥，大笑飛敵。至漁火初¶
出，緩棹至餘皇，以不盡之[氵*厯]，中江而罄之。是夕，月明如晝，微風¶
<pb:CK-KZ_JY310_02p008a>¶
不興，水天一片，人語杳然，而城頭漏三嚴矣。此大江流日夜，客¶
心悲未央時也。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p008b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p009a>¶
*** 　　遊北固山記　　　　　　　　　　　　王思任¶
江南人北還入京口，卽有家慶。出則茫茫交集，其興亡逝水之¶
感，每許困衡者知之，而旴揚氣往之人不與焉。則北固者，登臨¶
噫慨，古今南北之所也。金焦勝絶，終有濤心。北固枕鐵甕城，如¶
在茵几，而豆瞰諸山。予每讀盧肇詩：海日生殘夜，江春入舊年。¶
輙爲此山悲壯半晌，庚戌十月量移，由拳買櫻脯，走眺三山閣。¶
劉伯純適至，飛觥流覽，不覺燈火照揚州矣。下上橫斜，星斗俱¶
醉，乃捉伯純之臂，呵而問之。銅坑東卸，京峴抽中，何以撑𦊅厥¶
山。攺元甘露，吳皓何以不固。六化人何居行，僧何往，獅何獰，豈¶
僧繇軰之神物，而爲鬼風蝕盡。贊皇丰柏，何以干之。天監實書，¶
<pb:CK-KZ_JY310_02p009b>¶
何以漫之。胡石旣狠，而騎之如羱。謀瞞何語，寄奴何闠。四十九¶
枚鱸魚何穴，二十六峰研山安歸。蘇仲恭之羣木，何以今不顚¶
據。褐衣黃狗，駕肩何出。朱裳霜簡，鐘鳴何走。仙人咫尺，一鶴可¶
通，豈秦漢之君，而必當褰濡萬年。何德何魚，作人語而免其咎。¶
張佑摹勢，山河盡來。何徐凝惡詩，而亦愣然得解。伯純啞啞，曰：¶
子無他，不過渫憤舒憊之套。吾安能變詐，鏠出天問而地答之¶
也。予亦啞啞。彷彿記有僧字慎獨者，以白茗作供。而予復至披¶
雲軒，寫舊時阿育王寺詩，畜之此僧半室。以鏡爲江，古樹老菁，¶
撑持數萬，得讀書坐臥此中，卽痿蹷不下山，足矣。予兄自天氏¶
曰：子見山卽癡去，隨處捨身，亦伯純所謂套也。因命記之。兩姪¶
<pb:CK-KZ_JY310_02p010a>¶
曰吉三，曰緘三。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p010b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p011a>¶
*** 　　遊焦山小記　　　　　　　　　　　　李流芳¶
廿七日，雨初霽，與伯美約爲焦山之遊。孟陽魯生，適自瓜州來¶
會，亟呼小艇，共載到山。訪湛公於松寥山房，不遇。步至山後，觀¶
海門二石。還登焦光嶺，尋郭山人故居。小憇山椒亭。子與孟陽¶
指點舊遊，孟陽因誦湛公詩：風篁一山滿，潮水兩江多。相與賞¶
其標格。尋繇小徑，至别山雲聲二菴。徑路曲折，竹樹交翳，閴然¶
非復人境。有僧號見無，與之談，亦楚楚不俗，相與啜茶而别，尋¶
瘞鶴銘於斷巖亂石間，摩挲久之，還飯於湛公房。孟陽魯生遂¶
留宿山中。予以舟將渡江，勢不可留，怏怏而去。孟陽魯生與山¶
僧送余江邊，徙倚柳下，舟行相望，良久而滅。落日注射，江山變¶
<pb:CK-KZ_JY310_02p011b>¶
幻，頃刻萬狀與伯美拍舷呌絶不巳。因思焦山之勝，閒曠深秀，¶
兼有諸美。焦光嶺上，一樹一石，皆可徬徨追賞。風濤雲物，盪胸¶
極目之觀，又當别論。且其地時有高人道流，如湛公之徒，可與¶
談禪賦詩，逍遙物外。觀其所居，結構精雅，庖湢位置，都不乏致。¶
竹色映人，江光入牖，是何欲界，得有此居。孟陽云：吾嘗信宿兹¶
山，每於夕陽，登嶺眺望，落景尙爛於西浦，望舒巳升於東漵，琥¶
珀琉璃，和合成界，熠燿恍惚，不可名狀。嗟乎，苟有奇懷，聞此語¶
巳那免飛動。予自丁酉來遊，未遑窮討，人事參商，忽忽數年，始¶
一續至。又以覊紲俗緣，卒卒便去，如傳舍然。不知此行定復何¶
急，良可浩歎。自今以往，日月不居，一誤難再。賦歸之後，縱心獨¶
<pb:CK-KZ_JY310_02p012a>¶
往。尙於茲山，不能無情。當擇春秋佳日，買小艇，襆被松寥閣上，¶
十日夕，以償夙負。滔滔江水，實聞此言。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p012b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p013a>¶
*** 　　望江記　　　　　　　　　　　　　　李　默¶
禹鑿旣通，維江實長百川，故奇觀莫加焉。正德己卯秋九月，予¶
計偕北上，初從京口夕濟，偃臥篷底，不知江作何狀。嘉靖甲申¶
夏六月，予則以駕部主事，假滿還朝，取道江陰，薄次君山。君山¶
者，楚申君葬處也。江至此漸縮，風濤駭目，不覺呼酒狂呌。巳乃¶
下毘陵，趨京口，登金山絶頂望焉。極目千里，帆牆片片，蔽江上¶
下，烟景蒼蒼，鐘聞兩岸，極瑰偉之觀，心殊樂之。閱九載，爲𡻕壬¶
辰，時有宣州之謫。秋七月，由廣陵西出眞州。往者長絶江而渡，¶
風帆迅駛，如涉清溪。是時鼓棹東指，踰六七十里，乃達京口，方¶
黑雲垂垂起，西北𩗗且作，往來舟楫稀甚。予獨駕輕舸，乘流直¶
<pb:CK-KZ_JY310_02p013b>¶
下。雖風力漸柔，水波微漾，然洪流空𣺌，閴寂無聲，始察泛江之¶
險。予心殆悲焉。薄暮，復舟金山，登陟如初，則日巳西墜，江光¶
半落烟暝中，非復如曩時景况矣。是冬臘月旣望，發自宣州，過¶
太平，留眺雷峰，進憇景峰亭上。忽見江自南來，直指姑熟之西，¶
數百里間，縹渺如帶，意未厭也。晡時，再登黃山，拊臨𩫈之石，江¶
勢可辨，如坐景峰。其夜，漏下十刻，馳至采石，遂叩謫仙樓，推窗¶
望之，不可得。乃穿松磴，造蛾𥇮亭，則江出肘腋間矣。然烟靄蔽¶
虧，月湧波心，恍不得視。左右曰：白如氣，光如練者，是矣。爲之決¶
眦引睇者久之。又明日，至建業，從二三客，登雨花臺，張筵坐嘯，¶
風飀飀下，衣袂皆飛。彼排石頭而繞鍾陵，使英雄鼎峙，六合分¶
<pb:CK-KZ_JY310_02p014a>¶
裂者，非此也耶。因相與談興亡之故，慷慨行歌，眾客皆欷歔而¶
散。雖其濫觴岷汶，滈汙三巴，走白帝，絶洞庭，帶彭蠡，吾不知其¶
吐納何似。然而江之形勢，大都可得而覽矣。夫其感於人也，爲¶
悲爲喜，爲憂爲懼，江一也。無情而生有情，何也。覊窮拂鬱，則哀¶
怨易興。得意肆志，則豪蕩橫集。此喪巳之同途，而至人之所謂¶
物化者也。是知登高眺遠，情由我生。山川物色，觸中而應。故善¶
持情者，必反觀焉。吾得吾情於茲江也，作望江記。¶
¶	
¶	
¶	
<pb:CK-KZ_JY310_02p014b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p015a>¶
*** 　　虎邱　　　　　　　　　　　　　　　李流芳¶
虎邱，中秋遊者尤盛，士女傾城而往，笙歌笑語，塡山沸林，終夜¶
不絶，遂使邱壑化爲酒場，穢雜可恨。予初十日到郡，連夜遊虎¶
邱，月色甚美，遊人尙稀，風亭月榭，間以紅粉笙歌一兩隊點綴¶
亦復不惡。然終不若山空人靜，獨往會心，嘗秋夜與弱生坐釣¶
月磯，昏黑無往來，時聞風鐸及佛燈，隱現林杪而巳。又今年春，¶
與無際舍姪，偕訪仲和於此。夜半月出，無人相與，趺坐石臺，不¶
復飲酒，亦不復談，以靜意對之，覺悠然欲與清景俱往也。生平¶
過虎邱，纔兩度見虎邱本色耳。友人徐聲遠詩云：獨有𡻕寒好，¶
偏宜夜半遊。眞知言哉。¶
<pb:CK-KZ_JY310_02p015b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p016a>¶
*** 　　靈巖記　　　　　　　　　　　　　　袁宏道¶
靈巖，一名硯石。《越絶書》云：吳人於硯石山，作館娃宮，卽其處也。¶
山腰有吳王井二，一圓井，日池也。一八角井，月池也。周遭石光¶
如鏡，細膩無駁蝕，有泉常清瑩晶可愛。所謂銀床素綆，巳不知¶
化爲何物。其間挈軍持瓶鉢而至者，僅僅一二山僧，出没於衰¶
草寒烟之中而巳矣。悲哉。有池曰硯池，旱𡻕不竭。或曰卽翫華¶
池也。登琴臺，見太湖諸山如，百千螺髻，出没銀濤中，亦區内絶¶
景。山上舊有響屧廊，盈谷皆松，而廊下松最盛。每衝飈至，聲若¶
飛濤。余笑謂僧曰：此美人環珮[金*义]釧聲，若授具戒乎，宜避去。僧¶
瞪目不知所謂。石上有西施履跡，余命小奚以袖拂之，奚皆徘¶
<pb:CK-KZ_JY310_02p016b>¶
徊色動，碧繶湘鈎，宛然石髮中。雖復銕石作肝，能不魂消心死，¶
色之於人甚矣哉。山仄有西施洞，洞中石貌甚粗醜，不免唐𦊅。¶
或云石室，吳王所以囚范蠡也。僧爲余言，其下窪處，爲東西畫¶
船湖，吳王與西施泛舟之所。採香徑，在山前十里，望之若在山¶
足，其直如箭，吳宮美人種香處也。山下有石，可爲硯，其色深紫，¶
佳者殆不減歙溪。米氏《硯史》云：㠛村石理粗發墨不糝，卽此石¶
也。山之得名，蓋以此。然在今蒐伐殆盡，石亦無復佳者矣。嗟乎。¶
山河綿𣺌，粉黛若新，椒華沉彩，竟虛待月之簾。夸骨埋香，誰作¶
雙鸞之霧。旣巳化爲灰塵白楊青草矣。百世之後，幽人𨓜士，猶¶
傷心寂寞之香趺，斷腸虛無之畫屧。矧夫看花長洲之苑，擁翠¶
<pb:CK-KZ_JY310_02p017a>¶
白玉之床者，其情景當何如哉。夫齊國有不嫁之姊妹，仲父云¶
無害霸。蜀宮無傾國之美人，劉禪竟爲俘虜。亡國之罪，豈獨在¶
色。向使庫有湛盧之藏，潮無鴟夷之恨，越雖進百西施，何益哉。¶
¶	
¶	
¶	
¶	
¶	
¶	
¶	
<pb:CK-KZ_JY310_02p017b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p018a>¶
*** 　　東門觀桃花記　　　　　　　　　　　王　衡¶
蓋今人多偽爲雅，而吾吳爲甚。蘭菊幾家，置一譜焉。次則君竹¶
而友松，第而至桃花極矣。迺余性獨深愛桃花，每春未嘗不游，¶
游必徧。今年三月之十七日，予與汝增約，使人往探城四隅，問¶
花之所止而之焉。具報東門好，則歩出東門。蹈菜花行，望見一¶
村居，小有花柳可觀，則酒䤌與蒲席巳次第設矣。其居在小溪¶
中，桃花左右溪，約有三四十株，甚嫰美。旣又移至吳氏庄，庄宅¶
與池相遶，畧同前，而廣五倍之。花碩大且繁，中有緋色，據水上¶
者特異，長楊數章列池外，如偉丈夫衣冠拱手，而護少女子於¶
内。桃花亦醉面垂垂，傍水洗粧，不輕見頭額也。飲樹下，流連久¶
<pb:CK-KZ_JY310_02p018b>¶
之，顧日尙未晡。迺復信歩尋花，其在水濱者，牆角橋畔者，菜花¶
柳樹叢中者，輙灑水施茵曰，與而延客。或遇之矮簷下，及坑塹¶
竈突之間，則含酒滿舌噀之曰，爲汝浣衣。席煖更移，酒盡復買，¶
忘其去城之遂遠也。汝增曰：夫桃價，不堪與牡丹作奴，人且以¶
市倡辱之，子何好之甚。余笑曰：子品花乎，品價乎。夫價則百十，¶
桃者有之。然皆如口脂面粉，不粘人意，刻畫綵繢，人能盜夭。夫¶
桃也，遠而睇之，光浮浮然。近而卽之，若有煖暈焉。蓋頌桃德者，¶
夭夭近之，灼灼則巳下矣。擬之於春，殆巽女乎。陽出震而德梅，¶
桃與梅其得氣獨完。故於香味色中，具有別韻。卽刻畫綵繪者，¶
巧愈不似，似愈不眞，子舍是，而貴夫盆盎拳握之觀何歟。且夫¶
<pb:CK-KZ_JY310_02p019a>¶
天下之貴賤，失所久矣。餖飣貴而梁肉賤，土偶貴而人物賤，品¶
題貴而考課賤，桃之賤于子無惑也。汝增無以對，遂此畢志其¶
語。¶
¶	
¶	
¶	
¶	
¶	
¶	
¶	
<pb:CK-KZ_JY310_02p019b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p020a>¶
*** 　　遊洞庭山記　　　　　　　　　　　　王思任¶
余讀震澤編，慨然有七十二峰之想。巳而手弇州太凾，歇菴諸¶
游記，則神淫淫三萬六千頃湖波際矣。前遊者曰：非筍輿不可¶
穿雲，非峩岢之艑，不可破巨浪，因借同年俞觀察一檄，而以橙¶
黃橘綠之時，約友生李庭堅往，會庭堅曳州試。債業未竟。乃喚¶
其弟澹湖，又得友汪若水、陳少山，築酒贏糧。以癸丑十月乙酉，¶
從胥門發，十五里，夜宿木瀆，漁火星綴，舟如孤驛，四人作吳俗，¶
鬬百老戲，酒語清安。明日丙戌，登靈巖山。山半借松碧，如褒繡¶
書生，危坐不語。觀西施洞、犀牛石、醉羅漢石，俱無奇。眺吳王箭¶
涇，一水邪射里許，甚無謂。相傳吳王箭之所及，遂涇焉，當是醉¶
<pb:CK-KZ_JY310_02p020b>¶
中令耳。入靈巖寺，塔勩鐘殘。秋深僧老。草花千本。望門外湖氣，¶
混茫滚入，雪鏡一片，爲之啜茗延佇者久之。登靈巖閣，是周公¶
瑕所顏，此三字殊不惡。木葉巳脫，空曠鳥悲。閣後二眢井，云神¶
異僧曾以此出木，或有之。磥磈走絶頂，坐琴臺石，憶夫差當年，¶
亦韻甚，竟不知黃雀之寄耳也。若美人能爲，洋洋操，久有太湖¶
志矣。三友笑語下。十五里，及胥口，風小忤而日迫崦嵫，泊舟伍¶
公祠下。兩老木夾一古柏，禿立了撑，穆穆乎老相國，陰風靈氣。¶
小子越之人也，首濡酒，拜而不仰，急就舟卧。次日丁亥，扳厯鼉¶
窟，而寢甘未喻。乃聞雞喔白雲中。推篷視，則東洞庭山足矣。早¶
市魚，得銀箸者干頭，一飯爽極，沿山俱素封，邱隴從曲徑入，翠¶
<pb:CK-KZ_JY310_02p021a>¶
峰寺，碧酣欲滴，大約在濃松豐竹間，訪所謂悟道泉者。以松火¶
怒發之，淡逸有力，而本泉僧遽欲篡中泠惠山之坐，則吾舌尙¶
存也。而吾友陳仲醕，背泉跨澗，扼樓以領其勝，遂使湖光山色，¶
日日來盟。要言不繁，山川卽文字耳。從右肩踰至法海寺，積葉¶
封山，足音四響。飯於芝臺上人之榭，萬木支窗，秋聲蕩壑，意頗¶
冷之。芝臺出唐畫隨喜，乃如來示寂圖也。廣三十尺，修益之，寶¶
相福嚴，解脫自在，而一時天女龍神，悲頓皇惑，𥇮號口哆之態，¶
俱無絲髮遺恨，可謂其死也哀矣。此北宋以前第一手，恐𨶒立¶
本、趙千里軰不能辦也。乃登莫釐峰，看東山自西山飛下，崩洪¶
穿渡，相隔四十里，隱隱馬跡蛛絲，兩山旣共湖相望，而大姓時¶
<pb:CK-KZ_JY310_02p021b>¶
往來婚嫁，故兩山人相見，互稱爲東山親家，西山親家云。是時¶
與澹湖，指點龍砂也。日落半規，以其珠光飛躍，注射湖練，煜然¶
萬丈，茫頴絢爛，不啻五金之在鎔。俄而西山化碧，又閃爲紫，予¶
不能恝然莫釐峰矣。汪陳二生，乃從岡上呼歸，勉去之。澹湖家¶
卽山麓，因造訪之。獲綠橙百箇，放舟湖口，舉橙酌，新月飄天，小¶
波穀織。乃令童子吹雙笛，而予踞石作四噫之歌，且爲羽聲以¶
和之。漁翁[椎/灬]伯，俱亂髮走，訝何許人哉。戊子，解纜至白馬廟，欲¶
問柳毅龍井事，而風抑不得便。乃吸酒噀之，舟如箕播，榜人力¶
敵至暮，始抵西山後保。已丑，觀林屋洞，是爲第九洞天。相傳吳¶
王使靈威丈人探之，十七日而不能窮，乃取禹書以出。天順中¶
<pb:CK-KZ_JY310_02p022a>¶
徐武功秉炬深入，署隔凡二字而返。又云其底通陽羨，入三四¶
里許，便聞吚啞聲。踏頂上，山河亙爲浮湛，理不足多。但洞不受¶
肩，而中多沮洳，作幽腐氣。吾所游，貴奇正共曉，又何取於洞洞¶
矚矚耶。至於山骨鋒立，𥇮峭牙崿，萬譎千詭，若鼓洪濤一空滌¶
之。則玲瓏透漏，花石綱何必萬斗氊裏哉。踰數十武，探暘谷洞，¶
僅一蚌城耳。至王文恪所題丙洞屏巖，則天逗雲腰，泉淪石脚，¶
樹橫竹偃，櫻桃明熳，時翠禽啁唧，紫鴛產鷇，大有袁廣漢北山¶
圃意。山之前爲靈佑觀，巳蕪廢。問東園公隱地，無有知者。惟東¶
嶽廟前兩松，蒼竦擎舞，可舒林屋屈游之氣。自此家家俱在果¶
實之中，逶迤峰逼，而包山榜出。松若麻栽，望橙橘徧邱壑間，上¶
<pb:CK-KZ_JY310_02p022b>¶
下垂垂也。寺鐘在樓，被茘裳纒，咽幽不可言。僧雖不韻，然談吐¶
應酬，皆春花秋實事。予謂茶僧、果僧，猶勝鞋僧、膏藥僧，及今所¶
謂禪僧、詩僧耳。飯於空翠閣，同訪毛公壇。壇故在隈曲中，八風¶
藏納，五湖挹入。毛公不知何時人，於此得大還去。然亦不能竟¶
此壇也，吾何羨乎坎離哉。是夜，移尊寺橋，月氣冷浸，如束起五¶
湖水，倒潑包山者。松木影寒，宿鳥翻撲，却似魚遊荇藻中。而寺¶
僧雪鶴，能吳媮，則醉而[女*男*攵]之。還宿空翠閣，簷頭星厯厯如杯大，¶
夢繞萬竹，醒來鼻作橙香。明日庚寅，謀上縹𣺌峰。過沈氏墓，千¶
尺松以百計。春臺夜壑，卧立之間，感彼松下人，安得不爲樂。峰¶
去麓十里，予短袖，與澹湖少山先登，凡數十勇乃克之。而弱水¶
<pb:CK-KZ_JY310_02p023a>¶
跛蹩苦甚。偶風色團天，五百里都爲晶氣。見兩舟如展絲之丸，¶
定而不動，良久近山下，如雙鸎翔空也。一草菴棲僧，分指晉陵¶
吳興󺇃李，俱若天際一抺者，彷彿領畧之。大抵縹渺峰，乃洞庭¶
山之元首，而諸山其肢體也。諸山又似花瓣，而縹渺獨占其心，¶
高𦊅曠朗。若氣霽雲歛，月孤雪壯時，不可不作此觀。獨憾呆峰¶
至麓，無尺蔭寸菁，可救暍死，宜乎陶周望樂不償苦矣。於是相¶
勉下，憇於嚴氏之樓。村俗，鼓音不絶，鰂至，謂之傍新鮮。亟命童¶
徵酒慰勞罷，相與酌鳥砂泉，訪小龍嘴。初入嘴，未之奇也。稍猿¶
引而鼠通之，洞穴如蜂蠣，如鳥，如覆敦，如銅錡壁甗，石氣雲乳，¶
秀媚晶熒，叩之則漁洋玉也。蓋西洞庭，乃太湖石之家，而臨湖¶
<pb:CK-KZ_JY310_02p023b>¶
者戰粘天之浪，日受剔割，遇風則縣作於窟，大有佳境云。于是¶
放舟消夏灣，吳王之所逃暑也。昆明太液，又自爲一區。蒹葭蒼¶
蒼，楊柳婀嬝，浮瓜沉李之際，定覺冰壺十里。命榜人速走石公。¶
諸山之捲太湖也以舌，而石公獨拒之以齒，膽怒骨張，而石姥¶
助之。子仰卧於廿丈珊瑚瀬上，太清一碧，斜睨萬里湖波，與公¶
姥戲弄，撩而不鬬，乃涓涓流月，極力照人，若將翔而下者。李生¶
軰各雄飲大呌，川谷鬨然，竟不知誰呌誰答。吾昔山遊仙於瓊¶
臺，今水遊仙於石公矣。因坐翠磯，走風弄，探雲梯，捫嚴舍人所¶
題屏嶂諸刻而返。宿明月灣。灣旣全受月，而沙渚蘆花，映月發¶
光，舟中之人，與百千雁分更而夢焉。辛卯，飯於大龍嘴之下，嘴¶
<pb:CK-KZ_JY310_02p024a>¶
穴視小龍嘴更怪。則有厂如者矣，奧如者矣。輪菌蟠奇，又如老¶
樹之根，𡽪角距不斷。凡石之突，以潤而尊，以瘦而雋，以空而¶
靈，以活而夀，而是處兼得之，且畼若。使米顚穴居於此，何如拜¶
殺漣水城耶。於是，上法喜菴，訪梁天監時三松，而路斗絶不可¶
通，舟人以風利，嘖嘖言華山也。所謂綺里故居、黃公泉者，俱從¶
帆前閱過。入華山，則青嶂迴環，曲流徑繞，人家别有華胥，浮在¶
水中而實在山，藏在山中而實在水。四五里聚落，錯繡成萬花¶
之谷。望竹籬石堵，紅橘黃柑，家垂戸晃。將至寺二里，長松落落，¶
夾道攫雲，俱數百年物，不下千章。而寺之橙、橘，益爛熳狼藉，翠¶
羽丹苞之中，無數金珠火齊。寺橋旁紫葡桃，藤葉嫩紅老白，束¶
<pb:CK-KZ_JY310_02p024b>¶
縛古木，薜蘿野葛。强附弱攀，悉不辨倫理。寺僧蒼麓，剝橘烹泉，¶
香風沸沸，仍落八柑相贈，富麗中幽𨓜清美。吾嘗欲攷此數日¶
祿命也，僭矣僭矣。大抵洞庭之山，西勝於東。而西之中，惟石公¶
可遊，花山可居。異日此言，當懸之吳門，不可𣷹減一字。乃移舟¶
看角菴，山境巳絶，太湖若掬而瞰也。有茶花一本，蔭可畝餘，四¶
季鮮發，云角里先生手植。予來時，正英英其欲吐，紅顏含寶，是¶
飛燕未期射鳥時。角里事附會不可知，但聞四老出商山後，卽¶
入地肺。地肺者，今之三茅山也。去銅官不百里。吾安知其不共¶
採紫芝，買桂楫，作雲水游哉。又數里，探水月寺，名𨓜甚而寺不¶
勝。卽紫雲泉，亦一耜泥淖，不足寄陸羽思也。晚乃泊於韓村之¶
<pb:CK-KZ_JY310_02p025a>¶
湖口，大月點空，滿天作青火色，放眼五百里一歛，而水天之白¶
未盡，始覺西子湖匡小圍狹。須臾，夜氣范然，明月獨飛，如大魚¶
縱壑者。意㝠宮老蛟幽魅，黿史鼉參，必且綃張珠宴，而一傖兵¶
子。以大炮轟之，震來砰磕，可半响許，遂皆血沸爲波，相與泣金¶
翅公至矣。予於此際，有雄心焉，不能不歌老驥伏[木*厯]。壬辰，從韓¶
村入，三里拔一危顚，得西湖寺。廢關雲守，閴無半僧。雪鶴言有¶
白香山一碑，撥蘚討之，不可得。而所謂湖者，丈餘紺澈耳。湖旣¶
登山，自應以少爲貴。出嶺隔眸，雲稍鳥背，有畫一區，是東湖也，¶
而予足不能供目矣。乃下之資慶寺，橋勝壑勝，紅樹碧樟，老山¶
秋滿，聲甕甕然在空槖。是中橘柚巳剪，眾鳥侏𠌯，聚黨詈僧，且¶
<pb:CK-KZ_JY310_02p025b>¶
妬客至，不得便其檢拾。巧坐枝頭，又遷其語怒客，客聞命矣，茶¶
罷去之。踰嶺而得天王寺。寺前松差遜花山。然枇杷花香風，數¶
里氤氲，山椒樹用藤孫萬果，彚集色味，糾僧寮，碧𥥆寺主九¶
蓮，是解脫禪，能爲雅謔者。予謂此地極宜猿狖，相與一笑。肅入¶
竹樓，酒我而送之湖濱，乃探元暘洞。是時日在湖西，曳爲紫金¶
大錦，俄而珠棼火跳，化作九微之燈，漁歌樵唱，上下清杳，俱以¶
洞雲收之。因尋鎭賣橋還舟，别雪鶴而宿於黿山之下。癸巳，乃¶
遡波命榜，數檻邊丹峰碧巘，一一在杖屨前也。是役也，邀震澤¶
之靈。自入後保以來，風日清美，船如天上，湖山之狀，朝莫五色，¶
悉飽其變。且夜夜明月，秦鏡透飛，而無有纖雲滓穢。萬里寒流，¶
<pb:CK-KZ_JY310_02p026a>¶
濯濯孤玉壺之魄，予蓋有游福者哉。向使石公之下，𩗗母封姨，¶
再一鼓扇，令天際白濤，山呼海立，與石公作昆陽一日之戰。予¶
乃憑軾而觀之，則輸工墨守，必更有奇焉者，而惜乎未之遇也。¶
然而造化之秘，豈不少愛。予其貪隴蜀而無厭者耶。於是乎游¶
有記，而系之以論。　論曰：太湖如月，洞庭諸山，睨之，則月中之¶
桂影也。余數時在東西兩岐，緣走穿弄，食其香而寢處其勝，亦¶
人間之月游矣。更有羨者，山與人世隔絶，另劃一天，四時有珍¶
果琪花，令口目應接不暇，而又在水中央，無虎豹。不若月明林¶
黑，足不顧瞻，且稻蟹魚鼈之爲渚，雖僻在塢中，頓頓鮮食，此則¶
山居人所不敢望也。惟是峰筍不矗，壑布不飛，渴燥坡陀，童枯¶
<pb:CK-KZ_JY310_02p026b>¶
墳起，非石公崢崢其間，則吾未有樂焉。願請之于帝，而以巨靈。¶
胡賫詔入台蕩亂，剪數十峰來，仍割其棄餘泉瀑，大小二十通。¶
銀飛雪掛於花山縹渺之上。一夜雨風，鷄狂犬惑，則吾當變姓¶
名，輿棺荷插來此，作掃花使矣。而王弇州方虞倭盜之及，不肯¶
移家。嗟乎，倭固有數哉，而盜亦有道存焉矣。¶
¶	
¶	
¶	
¶	
¶	
<pb:CK-KZ_JY310_02p027a>¶
*** 　　梅花墅記　　　　　　　　　　　　　鍾　惺¶
出江行三吳，不復知有江。入舟舍舟，其象大抵皆園也。烏乎。園¶
園于水，水之上下左右，高者爲臺，深者爲室，虛者爲亭，曲者爲¶
廊，橫者爲渡，堅者爲石，動植者爲花鳥，往來者爲游人，無非園¶
者。然則人何必各有其園也。身處園中，不知其爲園。園之中各¶
有園，而後知其爲園，此人情也。予游三吳，無日不行園中。園中¶
之園，未暇徧問也。于梁溪則鄒氏之惠山，于姑蘇則徐氏之拙¶
政，范氏之天平，趙氏之寒山，所謂人各有其園者也。然不盡園¶
於水，園於水而稍異於三吳之水者，則友人許玄祐之梅花墅¶
也。玄祐家甫里，爲唐陸龜䝉故居，行吳松江而後達其地。三吳¶
<pb:CK-KZ_JY310_02p027b>¶
之水，不知有江，江之名復見於此，是以其爲水稍異。予以萬厯¶
己未冬，與林茂之游此，許爲記，諾諾至今。爲天啓辛酉，予目常¶
有一梅花墅，而其中思理往復，曲折或不盡憶。如畫竹者，雖有¶
成竹於胸中，不能枝枝節節而數之也。然予有游梅花墅詩，讀¶
予詩而梅花墅又在予目。大要三吳之水，至甫里始畼，墅外數¶
武，反不見水，水反在戸以内。葢别爲暗竇，引水入園，開扉坦歩，¶
過𣏌菊齊，盤磴躋暎閣。暎者，許玉斧小字也，取以名閣。登閣所¶
見，不盡爲水。然亭之所跨，廊之所往，橋之所踞，石所卧立，垂楊¶
修竹之所冐蔭，則皆水也。故予詩曰：閉門一寒流，舉手成山水。¶
迹暎閣所上，磴迴視峰[亠/巒]巖岫，皆墅西，所輦致石也。從閣上綴¶
<pb:CK-KZ_JY310_02p028a>¶
目新眺，見廊周於水，牆周於廊，又若有閣亭亭處牆外者。林木¶
荇藻，竟川含綠，染人衣裾，如可承攬，然不可得卽至也。但覺鈎¶
連暎帶，隱露斷續，不可思議。故予詩曰：動止入戸分，傾返有妙¶
理。乃降自閣足，縮如循褰渡，曾不漸裳，則浣香洞門見焉。洞窮¶
得石梁。梁跨小池，又穿小酉洞，憇招爽亭，苔石𥗊波，曰錦淙灘。¶
指修廊中隔水外者，竹樹表裏之，流響交光，分風爭日，往往可¶
卽，而倉卒莫定其處，姑以廊標之。予詩所謂修廊界竹樹，聲光¶
變遠邇者，是也。折而北，有亭三角，曰在澗。潤氣上樓，作秋冬想。¶
予欲易其名曰寒吹。由此行峭蒨中，忽著亭曰轉翠。尋梁契集，¶
暎閣乃在下。見立石甚異，拜而贈之以名，曰靈舉。向所見廊周¶
<pb:CK-KZ_JY310_02p028b>¶
於水者，方自此始。陳𥇮公榜曰：流影廊。㳂綠朱欄，得碧落亭。更¶
折數十武，爲菴，奉維摩居士。廊之半也，又四五十武，爲漾月梁。¶
梁有亭，可候月風。澤有淪，魚鳥空游，中照鑒物。渡梁，入得閒堂。¶
堂在墅中最麗，檻外石臺，可坐百人，留歌娛客之地也。堂西北¶
結竟觀，居奉佛。自暎閣至得間堂，由幽邃得宏敞。自堂至觀，由¶
宏敞得清寂。固其所也，觀臨水接浮紅渡。渡北爲樓以藏書，稍¶
入，爲鶴篽，爲蝶寢，君子攸甯，非幙中人，或不得至矣。得閒堂之¶
東流，有亭曰滌硯。始爲門於牆，如穴。以達牆外之閣，閣曰湛華。¶
暎閣之名，故當暎此。正不必以玉斧爲重。向所見亭，亭不可得¶
卽至者，是也。牆以内所厯諸勝，自此而分。若不得不暫委之，別¶
<pb:CK-KZ_JY310_02p029a>¶
開一境。昇眺清遠閣以外，林竹則烟霜助潔，花實則雲霞亂彩。¶
沼池則星月含清，嚴晨肅月，不輟暄妍。予詩云：從來看園居，秋¶
冬難爲美。能不廢暄萋，春夏復何似。雖復一時遊覽，四時之氣，¶
以心准目，意想備之，欲易其名曰貞萋，然其意停泓明瑟，得秋¶
差多，故以滴秋菴終之，亦以秋該四序也。鍾子曰：三吳之水，皆¶
爲園，人習於城市村墟，忘其爲園。玄祐之園皆水，人習於亭閣¶
廊榭，忘其爲水。水乎園乎，難以吿人。閒者習於觀取，慧者靈於¶
部署，達者精於承受，待其人而巳。故予詩曰：何以見君閒，一橋¶
一亭裏。閒亦有才識，位置非偶耳。¶
¶	
<pb:CK-KZ_JY310_02p029b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_02p030a>¶
*** 　　遊慧山寺記　　　　　　　　　　　　陸　羽¶
慧山，古華山也。顧歡《吳地記》云：華山在吳城西北一百里。釋寶¶
唱《名僧傳》云：沙門僧顯，宋元󼅘中過江，住京師彌陀寺，後入吳¶
憇，華山精舍。華山上有方池，池中生千葉蓮華，服之羽化。《老子¶
枕中記》所謂吳西神山是也。山東峰當周秦間，大產鈆錫。至漢¶
興，錫方殫。故創吳錫縣，屬會稽。後漢[椎/灬]有客山下得銘，有錫兵，¶
天下爭，無錫甯，天下清。有錫沴，天下弊。無錫乂，天下濟。自光武¶
至孝順之世，錫果竭。順帝東爲無錫縣，屬吳郡，故東山謂之錫¶
山，此則錫山之岑嶔也。南朝多以北方山川郡邑之名，權創其¶
地。又以此山爲厯山，以擬帝舜所耕者。其山有九隴，俗謂之九¶
<pb:CK-KZ_JY310_02p030b>¶
隴山，或云九龍山，或云鬬龍山。九龍者，言山隴之形，若蒼虬縹¶
螭之合㳫然。鬬龍者，相傳云隋大業末，山上有龍鬬六十日，因¶
而名之。凡聯峰沓嶂之中，有柯山、華陂、古洞陽觀、秦始皇塢。柯¶
山者，吳子仲雍五世孫柯相所治也。華陂者，齊孝子華寶所築¶
也。古洞陽觀，下有洞穴，潛通包山，其觀以梁天監年置，隋大業¶
年廢。秦始皇塢，塢者村墅之異名。昔始皇東巡會稽，望氣者以¶
金陵太湖之間有天子氣，故掘而厭之。梁大同中，有青蓮花，育¶
於此山，因以古華山精舍，爲慧山寺。寺在無錫縣西七里，宋司¶
徒右長史湛荿之家此山下。故南平王鑠，有贈答之詩，江淹、劉¶
孝標、周文信並遊焉。寺前有曲水亭一名憇亭，一名歇馬亭，以¶
<pb:CK-KZ_JY310_02p031a>¶
備士庶投息之所。其水九曲，甃以文石𦋯甓，奫淪潺湲，濯漱移¶
日。寺中有方池，一名千葉蓮華池，一名纑塘，一名浣沼，𡻕集山¶
姬野婦，縹紗滌縷，其[白*少]皓之色，彼耶溪鏡湖不類也。池上有大¶
同殿，以梁大同年置，因名之。從大同殿直上，至望湖閣東北九¶
里，有上湖，一名射貴湖，一名芙蓉湖。其湖南控長洲，東泊江陰，¶
北淹晉陵，周回一萬五千三百頃，蒼蒼渺渺，迫於軒戸。間西有¶
黃公澗，昔楚考烈王之時，封春申君王歇於吳之故墟，卽此也。¶
其祠宇享以醪酒，樂以鼓舞，禪流道伴不勝滓噪，遷於山東南¶
林墅之中。夫江南山淺土薄，不有流水。而此山泉源滂注崖谷，¶
下溉田十餘頃。此山又當太湖之西北隅，縈聳四十餘里，唯中¶
<pb:CK-KZ_JY310_02p031b>¶
峰有叢篁灌木，餘盡古石嵌崒而巳。凡烟嵐所集，發於蘿薜。今¶
石山橫亘，濃翠可掬。昔周柱史伯陽謂之神山，豈虛言哉。傷其¶
至靈，無當世之名。惜其至異，爲訛俗所棄。無當世之名，以其棟¶
宇不完也。爲訛俗所棄，必其聞見不遠也。一如吳西之虎邱，丹¶
徒之鶴林，錢塘之天竺，以其臺殿樓榭，崇崇業業，車輿薦至，是¶
有嘉名，不然何以與此山爲儔列耶。若以鶴林望江，天竺觀海，¶
虎邱平眺，郡國以爲雄，則曷若茲山絶頂，下瞰五湖，彼大雷、小¶
雷、洞庭諸山，以掌睨可矣。向若引修廓，開邃宇，飛簷眺檻，淩烟¶
架日，則江淮之地著名之寺，斯爲最也。此山亦猶人之秉至行，¶
負湻德，無冠裳鐘鼎，昌昌瞱瞱，爲邇俗不有宜矣。夫德行者，源¶
<pb:CK-KZ_JY310_02p032a>¶
也，冠裳鐘鼎，流也。苟無其源，流將安發。予敦其源，亦伺其流。希¶
他日之營立，爲後之洪注云。¶
¶	
<pb:CK-KZ_JY310_03p033a>¶
@fw1重刊道藏輯要¶
* 　天下名山記¶
新安吳秋士西邨選　　　　　　　汪立名西亭校訂¶

** 　浙江¶

*** 　　記蘇堤始末　　　　　　　　　　　　楊　愼¶
東坡先生在杭州、頴州、許州，皆開西湖，而杭湖之功尤偉。其詩¶
云：我在錢塘拓湖淥，大堤士女爭昌丰。六橋橫絶天漢上，北山¶
始與南山通。忽驚二十五萬丈，老葑席捲蒼雲空。此詩史也，而¶
注殊畧。今按宋長編云：杭本江海之地，水泉鹹苦。唐剌史李泌，¶
始引西湖水作六井，故井邑日富。及白居易，復浚西湖。所溉千¶
<pb:CK-KZ_JY310_03p033b>¶
餘頃。然湖水多葑，近𡻕廢而不理，湖中葑田積二十五萬餘丈，¶
而水無幾矣。連河失湖水之利，則取給於江潮，潮渾濁多淤，河¶
行闤闠中，三年一淘，爲市井大患，而六井亦幾廢。公始至，浚茅¶
山、鹽橋二河，以茅山一河，專受江潮，以鹽橋一河，專受湖水。復¶
造堰閘，以爲湖水蓄泄之限。然後潮不入市，間至湖上。周視之，¶
久曰：今願去葑田。葑田如雲，將安所置之。湖南北三十里，環湖¶
往來，終日不達。若取葑田積之湖中，爲長堤以通南北，則葑田¶
去，而行者便矣。堤成，杭人名之曰蘇公堤云。合是觀之，則公之¶
有功杭人大矣。余昔在京，問之杭之士大夫，亦不知。今閱公詩¶
注亦畧，故詳注之。嗚呼，治水之難久矣。宋之世修六塔河、二股¶
<pb:CK-KZ_JY310_03p034a>¶
河，安石以范子淵、李仲昌專其事，聽小人李公義，宦官黃懷忠¶
之言，用鐵龍爪，濬川杷，天下皆笑其兒戲。積以數年，𢊲費百萬¶
之錢穀，漂没數十萬之丁夫，汔無成功，而猶不肯止。至其績敗¶
功圯，而姦臣李清臣爲考官，猶以修河問策，欲掩護之甚矣。宋¶
之君臣，愚且戇也。視東坡杭湖頴湖之役，不數月之間，無𢊲百¶
金，而成百世之功，其政事之才。豈止十倍時流乎。公欲鑿石門¶
山運河，以避浮山之險。當時妬者盡力排之，又欲於蘇州以東，¶
鑿挽路，爲千橋，以迅江勢，亦不果。用人皆恨之。噫，難平者事，古¶
今同一慨云。¶
¶	
<pb:CK-KZ_JY310_03p034b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p035a>¶
*** 　　湖山小記　　　　　　　　　　　　　蕭士瑋¶
初二，雨中上韜光，霧樹相引，風烟披薄，飛流木末，江懸海挂。稍¶
倦，時踞石而坐，時倚竹而息。大都山之姿態，得樹而妍。山之骨¶
格，得石而蒼。山之營衞，得水而活。惟韜光道中，能全有之。初至¶
靈隱，求所謂樓觀滄海日，門對浙江潮者，竟無所有。至韜光，了¶
了在吾目中矣。白太傅碑可讀，雨中泉可聽，恨僧少可語耳。枕¶
上沸波，竟夜不息，視聽幽獨，喧極反寂，益信聲無哀樂也。¶

*** 　　其二¶
初三曉起，看白雲縷縷出山谷間，若茶烟之在齋閣耳。頃之百¶
道狂馳，奔騰如浪，諸山汛汛，水上行也。須臾山盡矣，空水絪緼，¶
<pb:CK-KZ_JY310_03p035b>¶
風烟一色，類香霧海。久之漸歇，有數點遥青，没入雲際，寺僧指¶
余，海門諸峰也。食罷，尋李句嶁宅。大約韜光善讓，割其餘以予¶
句嶁，而益成句嶁之幽。句嶁善借，據其勝以傲韜光，而反增韜¶
光之妍。過包庄，溪流淙淙，漸入漸佳，山多奇石，蒼寒古冶，出土¶
者百之一二，恨未盡發所藴耳。泝澗而行，積石磊砢，危而相支。¶
反而相捍，水爲石所阨，則轟而成雷，爲風所捲，則濺而成雪，爲¶
潭所澄，則曳而成練，爲壑所留，則蒸而成雲，非烟非霧，出入不¶
定。昔劉夢得常愛終南、太華，以爲此外無奇。女几、荆山，以爲此¶
外無秀。及見九華，始悔前言之失。余初至愚公谷。見佳木流泉，¶
　地最勝，謂山居之妙，不能有二。至包庄，而乃悔前言之易也。¶
<pb:CK-KZ_JY310_03p036a>¶
買山而隱，余殆有終焉之志矣。¶

*** 　　其三¶
初四，飯集慶，觀理宗舊像，意致寒儉，然行筆朴雅。飯罷上天竺，¶
曡嶂四周，中忽平嚝，巡覽仰眺，驚無歸路。余知身之入，而不知¶
其由入也。從天竺抵龍井，曲澗茂林，處處有之，一片雲神運石，¶
風氣遒𨓜，神明刻露，選石得此，亦娶妻得姜矣。泉色紺碧味淡，¶
遠异他泉。秦少游記，岸湖之山，多爲所誘，而不克以爲泉。岸江¶
之山，多爲所脅，而不暇爲泉。惟此地盤幽而宅阻，内無靡嚴之¶
誘，以散越其精。外無豪悍之脅，以虧踈其氣。故嶺之左右，大率¶
多泉，龍井其尤也。此語良然。又云：是夕天宇開霽，林間月明，可¶
<pb:CK-KZ_JY310_03p036b>¶
數毫髮，遂棄舟，從參寥杖策並湖而行。凡經佛寺十五，皆寂不¶
聞人聲。道旁廬舍，或燈火隱顯，草木深鬱，流水激聒悲鳴，殆非¶
人間之境。行二鼓，始至夀聖院，謁辨才於潮音堂。今殊不然，日¶
未下春，客裏足不敢入，葢以避山君矣。稍進爲老龍井，木石蒼¶
寒，杳邃有趣，茅屋一區，僅蔽風雨，流淙泠泠，蕭條高寄，子將之¶
別業在焉。余足方跨門，腥風吹雨，林木怒掀，心卿纔隔一溪耳，¶
流潦沸騰。亡端靡際，馬慄人寒，竟不得前。久之輿卒擁至，髮際¶
眉間，挂溜騰虛，津流不斷，如雁岩飛瀑，寂無聲耳，心卿故善病。¶
又秦法嚴，衡石程書，竊爲丞相危之。巳擁被而坐，漸能驩呼不¶
异常。余心乃安，坐客皆名勝譚，至夜深乃臥。¶
<pb:CK-KZ_JY310_03p037a>¶
*** 　　西湖遊記　　　　　　　　　　　　　　尹仲¶
西湖之勝，曠者水也，秀者山也，幽者林逕，奧者巖洞壑溪也。有¶
告我遊者曰：湖遊可一日盡，湖上諸山，浹旬不能殫也。嗟乎。遊¶
人之覿面失此湖也，久矣。今夫山骨於石，縟於林，靈於水，林之¶
變僅在四時，而石無變也。耳浮於目，目浮於足，山始擅其奥，身¶
之所到，而山奥無矣。大凡峰翠巖光，目入常有餘，身入嘗不足。¶
登南峰，但知北峰之美，登北峰亦然。然則山可三數日盡也。物¶
之善變者莫如水，雲烟所生，壑峰取姿焉。故朝暮之變，晴雨之¶
變，四時之變，人之所善於湖者同，而朝朝暮暮，晴晴雨雨，春春¶
夏夏，秋秋冬冬，之各有變，恐非簫鼓樓船者，所易會也。由此言¶
<pb:CK-KZ_JY310_03p037b>¶
之，湖雖累月彌稔不能殫。而云盡之一日乎。余武林之遊，凡四¶
十有五日。西溪橫山，龍潭雲棲，五日了之。南北諸峰，江上諸剎，¶
吳山端石，四日了之。餘日飲食起居，都寄金牛波面，早則辰巳，¶
晚則申未，遊人將散，而棹方勤。酒樓無烟，栖鳥無聲，而棹始返。¶
人所頻到，我亦時到者，錦塘孤山也，湖山亭淨慈寺也。人所不¶
到，而我所獨到者，南之普度菴，西之裏六橋徐氏村也。最近莫¶
如寶石，人多其纍纍，吾病其輪頵。每西吾舟以顧之，排者欹，頵¶
者銳，勢遂遒上。而執此以准諸山，背面橫側之勢，大率如此，此¶
吾形勢遊也。青翰靈鶂，樓軒相接，絲肉駢闐，聲容競作。閨花語¶
影，紅粉歌塵。終日衎衎於風烟，而了不相涉。人喧亦喧，人艷亦¶
<pb:CK-KZ_JY310_03p038a>¶
艷，此吾賓主遊也。長景初晴，人天俱霽，舟無小大，友無新故，程¶
無遠近，意之所到，草木生香，鳥慧魚靈，都來親狎，棹疲而歩。歩¶
疲復棹。至於山㗖紅輪，波嬌嫰碧，氣以淨而生妍，光因冶而反¶
澹，人物爲光氣所轉，作止都不自任。欲去不去，但喚奈何。雖情¶
之所鍾，于世頗遠。眷此雀室，甯非迷樓。若乃梅時多雨，飄風終¶
日，湖始波，波始聲，水情始活，遊情始壯，綺羅簫管始匿，漁蓑，蓴¶
筏始見，此湖始專爲吾軰所有。而湖上諸峰，出没於𩮺雲冷烟¶
之中，偏全奇正，莫可端倪。其他市肆僧籃，歌樓舞榭，柳堤竹嶼，¶
塔影橋虹，亦爲烟水所轉，搖曳糢糊，別開生面。又或雨而或霽，¶
霽而復陰，向之所謂糢糊搖曳者，復變而明暎蕭遠。一日之間，¶
<pb:CK-KZ_JY310_03p038b>¶
葢不知幾春秋，幾朝暮矣。然猶以爲漁火村燈，終不及金波一¶
照。乃期之白分者，苦爲風雨所妬。期之黑分者，光力未滿人懷。¶
猶幸殿遊，及於將望。是夕也，千里無雲，萬靈都寂，復得宋獻孺、¶
馬眉五，載酒相呼。便從斷橋，歩至西陵，忽聞一絲清囀，疑在雲¶
上。少焉一葉西來，葢數人卧而嗚嗚相唱和也。俄頃失之，頗爲¶
悵惋。獻孺云：此時安得紫衣數軰，嗣爲落葉哀蟬之曲，一問結¶
璘之宮。巳又云：安得蒼髯鐵笛，橫查飛來，作裂石穿雲之響。一¶
艷一仙，片晌殊懷。都有餘恨。夜久骨髮知寒，徘徊不能去，數點¶
漁舟，穿橋出入，因坐橋頭，各浮數白以酬之，環顧三面之山，近¶
　之高者卑，大者小，翠者白，都爲琉璃光明所奪矣。如此湖光，¶
<pb:CK-KZ_JY310_03p039a>¶
水上人家，盡掩扉臥，而湖山卜居，亦止三姓。南有虞葛，俱名族。¶
西止徐氏，一田舍穩臥於長林茂茭者，巳二百餘年。仙書所謂¶
閒亭外舍，此似近之。此外園亭，亦常下鑰，卽黃貞父之寓林，身¶
後已鞠爲茂草矣。湖山之緣未易哉。吾遊始於甲戌三月廿九¶
日，終於五月十二日，常同者，陳仲雍、鄧爾珍，屢同者胡仲修、顧¶
山臣、吳巽之，間同者汪然明、張卿子、馮雲將、陳則梁、吳今生、譚¶
遠韻，殿而同者，宋獻孺、馬眉五。峕崇禎七年也。¶
¶	
¶	
¶	
<pb:CK-KZ_JY310_03p039b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p040a>¶
*** 　　題西湖臥遊册　　　　　　　　　　　李流芳¶

**** 　　紫陽洞¶
南山，自南高峰，邐迤而至城中之吳山。石皆奇秀一色，如龍井¶
烟霞，南屏萬松，慈雲、勝果、紫陽，一壁一巖，皆可作累日盤桓。而¶
紫陽精巧，頫仰位置，一一如人意中，尤奇也。余巳亥𡻕，與淑士¶
同遊，後數至湖上，以畏入城市，多放浪兩山間。獨與紫陽隔濶。¶
辛亥，偕方回訪友雲居，乃復一至。葢不見十餘年，所往來於胸¶
中者，竟失之矣。山水勝絕處，每恍惚不自持。强欲捉之，縱之旋¶
去，此味不可與不知痛痒者道也。余畫紫陽時，又失紫陽矣。豈¶
獨紫陽哉，凡山水皆不可畫，然皆不可不畫也，存其恍惚者而¶
<pb:CK-KZ_JY310_03p040b>¶
巳矣。書之，以發孟陽一笑。¶

**** 　　雲居寺¶
武林城中，招提之勝，當以雲居爲最。繞山門前後，皆長松，叅天¶
蔽日。相傳以爲中峰手植。𡻕久浸淫，爲寺僧剪伐，什不存一，見¶
之輙有老成凋謝之感，殆不欲多至其地。去年五月，偕方回泛¶
小舟，自小築至清波，訪張懋良寺中。落日坐長廊，沽酒，小飮巳。¶
裴回城上，望鳳凰、南屏諸山，沿月蹈歌而歸。翌日，遂爲孟陽畫¶
此，殊可思也。壬子十二月，鹿城舟中題。¶

**** 　　西冷橋¶
余嘗爲孟陽題扇云：多寶峰頭石欲摧，西陵橋邊樹不開。輕烟¶
<pb:CK-KZ_JY310_03p041a>¶
薄霧斜陽下，曾泛扁舟小築來。西陵樹色，眞使人可念。橋亦自¶
有古色。近聞且攺築，當無復舊觀矣。對此悵然。¶

**** 　　兩峰罷霧圖¶
三橋龍王堂，望湖西諸山，頗盡其勝。烟林霧嶂，映帶層曡，淡描¶
濃抹，頃刻百態，非董巨妙筆，不足以發其氣韻。余在小築，時呼¶
小槳至堤上，縱歩看山，領畧最多，然動筆便不似甚矣，氣韻之¶
難言也。余友程孟陽湖上題畫詩云：風堤霧塔欲分明，閣雨縈¶
陰兩未成。我試畫君圖扇上，船窗含墨信風行，此景此時，此人¶
此畫，俱屬可想。¶

**** 　　永興蘭若¶
<pb:CK-KZ_JY310_03p041b>¶
壬子正月晦日，同仲錫、子與，自雲棲，翻白沙嶺，至西溪，夾路修¶
篁，行兩山間，凡十里，至永興寺。永興山水夷曠，平疇遠村，幽泉¶
老樹，點綴各各成致。自永至岳廟，又十里，梅花綿亘村落，彌望¶
如雪，一似余家西磧山中。是日飯永興，登樓嘯詠，夜還湖上小¶
築，同孟陽印持子將軰痛飲。翌日，出册子畫此。癸丑十月，烏鎭¶
舟中題。¶

**** 　　雷峰[日*㝠]色圖¶
吾友子將。嘗言湖上兩浮圖，雷峰如老衲，寶石如美人。予極賞¶
之。辛亥，在小築，與方回池上看荷花，輒作一詩。中有云：雷峰倚¶
天如醉翁。印持見之，躍然曰：子將老衲不如子，醉翁尤得其情¶
<pb:CK-KZ_JY310_03p042a>¶
態也。葢余在湖上小樓，朝夕與雷峰相對，而暮山紫氣，此翁頺¶
然其間，尤爲醉心。然余詩落句云：此翁情淡如烟水，則未嘗不¶
以子將老衲之言爲宗耳。癸丑十月醉後題。¶

**** 　　孤山夜月圖¶
曾與印持諸兄弟，醉後泛小艇，從西陵而歸。時月初上，新堤柳¶
枝，皆倒影湖中，空明摩盪，如鏡中，復如畫中。久懷此胸臆，壬子¶
在小築，忽爲孟陽寫此，眞是畫中矣。¶
¶	
¶	
¶	
<pb:CK-KZ_JY310_03p042b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p043a>¶
*** 　　上天竺復庵記　　　　　　　　　　　陸　游¶
嘉泰二年，上天竺廣慧法師，築退居於寺門橋南，名之曰復庵。¶
後負白雲峰前，直獅子、乳竇二峰，帶以清溪，環以美箭嘉木，凡¶
屋七十餘間，寢有室，講有堂，中則爲殿，以奉西方像設。殿前闢¶
大池，兩序列館，以處四方學者。炊爨湢浴，皆有其所，床敷巾鉢。¶
雲布鱗次。又以爲傳授講習梵唄之勤，宜有遊息之地，以休其¶
暇日。則又作園亭流泉，以與學者共之。旣成，命其弟子了懷，走¶
山陰鏡湖上，從予求文，以記𡻕月。予告之曰：進而忘退，行而忘¶
居，知趍前而昧於顧後者，士大夫之通患也。故朝廷於士之告¶
歸，每優禮之，而又命有司，察其尤不知止，以勵名節而厚風俗。¶
<pb:CK-KZ_JY310_03p043b>¶
士猶有不能决然退者，又况物外道人。初不踐是非毁譽之途，¶
名山大眾，以説法爲職業。愈老而愈尊，愈久而人愈歸之。雖一¶
坐數十夏，何不可者。如法師道遇三朝，名葢萬衲。自紹熙至嘉¶
泰，十餘年間，詔書褒錄，如日麗天，學者歸仰，如泉赴壑，非有議¶
其後者，而法師慨然爲退居之舉。傾竭囊裝，無所顧惜。雖然以¶
予觀之，師非獨視天竺之眾，不啻弊屣。加以𡻕年，功成行著，遂¶
爲西方之歸，則復庵又爲弊屣也。死生去來無常，予老甚矣。安¶
知不先在寶池中，俟師之歸，語今日作記事，相與一笑乎。開禧¶
元年三月三日記。¶
¶	
<pb:CK-KZ_JY310_03p044a>¶
*** 　　遊龍井記　　　　　　　　　　　　　程端明¶
余舊讀秦太虛筆記，謂元豐二年，中秋後一日，自吳興過杭，還¶
會稽。龍井辨才法師，以書招其入山。出郭日巳夕，航湖至普甯，¶
遇參寥道人，相與杖策，並湖而行，出雷峰，度南屏，濯足於惠因¶
澗，入靈石塢，得支徑，上風篁嶺，憇龍井亭，酌泉據石而飲之。自¶
普甯凡經佛寺十數，寂不聞人聲，旁廬舍或燈火隱顯。草木深¶
鬱，流水激激悲鳴，殆非人間也。行二鼓，至夀聖院，謁辨才於潮¶
音堂。明日乃還，予讀其辭，想其事，甚欲一追故歩者，不記幾年¶
矣。乃辛巳𡻕立春，出清輝門，經淨慈寺，過白蓮院，上風篁嶺，〓¶
龍祠，酌龍井，遂至辨才塔，飯於月林，月林辨才所廬也。主僧出¶
<pb:CK-KZ_JY310_03p044b>¶
范文正、東坡、欒城、參寥、辨才遺像，及坡遺辨才水墨羅漢八軸，¶
軸皆二像，仁皇飛白四字，與南唐草字四紙。巳而酌泉瀹茗，復¶
汲二盎以歸。徑旁佛舍，多不知名，獨白蓮爲近，晚不暇入。四山¶
多怪石，如亂雲，如虎豹，下眎西湖如盤，狹處僅若帶，㳂路居民，¶
眎昔不加密。炊烟斷續相望，澗泉㶁㶁如故。但太虛乃宵征，則¶
所不見者，怪石與西湖及炊烟耳。元豐距今百三十七年矣，人¶
事幾變，而景物則宛然當時，可爲太息。辨才結廬，今爲廣福寺，¶
一山屹然内向，故備錄以告來遊者。若水，若曾，若志，時東家周¶
叔向俱。¶
¶	
<pb:CK-KZ_JY310_03p045a>¶
*** 　　發弢光宿法相寺記　　　　　　　　　朱之俊¶
宿弢光之夕，菴僧慧如殊韻，欲邀予早起，登菴後石磴，望日出。¶
會予起稍宴，至石磴，日巳蚤食。且盛夏枝葉䝉密，卽五鼓，恐不¶
能覩紅輪初動時也。惟見西湖鏡面，若綴林木之[𦈢*夬]，可手弄之。¶
湖船一葉兩葉，亦似挂帶叢篠，輕風吹之，碧影俱動，不辨遠近。¶
矯首北高峰頂，第在目睫下。予褰衣欲登之，公亮色微戰，問慧¶
如，山頂何見。曰：内湖外江，但稍曠耳。公亮曰：内湖外江，則此間¶
巳見之。且吾暝目，導吾神於玉霄九霞之際，已視北高如蟻蛭¶
耳，何曠之有。予笑而止。時靈隱僧自起，以寺田被佔，欲因予告¶
當事者，與羣僧共迓於冷泉亭。慧如許爲余作山導，乃共發弢¶
<pb:CK-KZ_JY310_03p045b>¶
光，飲茗於岣嶁山房。至靈隱時，朝光四滿，泉響觱沸，遊童冶女，¶
亦以久陰後思想，其鬱鬱者爭織於道。予乃知杭之山水，爲杭¶
人性情之苑。性情日生，故山水之色，亦無時渝也。羣輩久坐泉¶
亭，目光往來，謂殊少麗人。余戲謂杭之佳麗，或者不爲美人，而¶
爲山水。其山水之麗者，可任人踰牆而摟，橫陳而卧耳。因共笑¶
而起，復過飛來，穿洞底，浮一二巵，便投鳳凰嶺下。過一片雲石，¶
其石多孔竅，要是人間所有。惟愛其前有石枰。鐫句云：興來臨¶
水敲殘月，飲罷吟風倚片雲。稍上爲龍井寺，井方數尺，萍藻交¶
橫，布流響酒於階砌之下，若寺神奏樂。時適有遊女五六，輿坐¶
寺門，聞余軰在，不敢入。寺僧意已不在余軰。乃出，不復問子瞻、¶
<pb:CK-KZ_JY310_03p046a>¶
辨才，有何遺蹟也。下嶺數里，皆在山㘭，舊壠新墳，長楸古柏，比¶
櫛不絕，人行萬樹與萬鬼中，惟聞野花作芬，時與屍氣相雜，張¶
公伯雨，于公忠肅，祠墓皆在焉。予因念此篠根狐窟之人，向者¶
亦嘗鳴笳伐鼓，於兩湖羣山之間，醉盡烟雨，賞徧林鳥，不知耳¶
後鼻端，幾許風生火出，及一棺戢身，雖輿馬揉㳫，歌笑讙譁，亦¶
不聞不見。死者卽無言，生者猶未悟乎。乃宋人猶謂西湖風月，¶
不及東華門外，一片軟紅塵。嗟乎，余謂卽是軟紅塵中，碌促百¶
年，不及向湖山抱膝間坐一日。予鄉雖乏佳山水，然秋初彪嶺，¶
春杪文湖。若以西湖之意游之，一波一石，便是餘杭。予向屢語¶
公亮，吾及四十之年，便避位尋山訪勝，以畢餘生，終不老入長¶
<pb:CK-KZ_JY310_03p046b>¶
安街上。至此地，吾念決矣。暮及法相寺，寺有定光佛漆身，游人¶
乞子者甚眾。公亮謂此老死後，猶以臭皮囊誑惑人，欲叱仆之。¶
寺僧靈源能詩，時與遊人賡和。余復登山，觀錫杖泉，蒼然晚色，¶
集於林燈，予幽意甚愜。時公亮以疲劇，不獲從焉。¶
¶	
¶	
¶	
¶	
¶	
¶	
<pb:CK-KZ_JY310_03p047a>¶
*** 　　重修湖心亭記　　　　　　　　　　　韓　敬¶
西湖如鏡，湖心亭則鏡臺。鏡若翳，不可一日不磨。鏡臺而毁，豈¶
能終年不葺哉。余初作疏，倡修兩亭。以爲修放鶴亭，宜屬之逋¶
叟𨓜翁。修湖心，宜屬之游人士女，葢求其各稱也。崔徵仲使君¶
曰：不然，我軰寓跡，半在萍香鷗影間。湖則吾湖，而謂亭非吾亭¶
耶。今夫冠劎成羣，庖[厂/畐]聚臭，蟻集於午，萍㪚於晡，每虛崆峒半，¶
夜之月，亦冷翠竇朝生之雲，織往芸來，辱亭爲郵，而亭不受也。¶
乃若樵風轉棹，漁火迴榔，霓色羽顏，過而不盼，寂寥飄忽，視亭¶
閴如，畫棟朱簾，不覺落飛仙散吏之手。當夫花闐錦炫，筑沸簫¶
鳴，吾則收綸蘆中，蘇蘭橋裏，凝眸遙睇，直以蜃閣烟樓視之。及¶
<pb:CK-KZ_JY310_03p047b>¶
乎遠寺浮鐘，長瀾吐魄，櫓影微拖，水鳥驚翮，憑欄洗盞，寸寸浮¶
碧，恍惚遇司馬才仲，携麗人而他適。西嶺尙睡，東方巳白。迨于¶
濃雲塞，苦霧昏，木脫葉，水露齦，張琴則縮手難寫，撥柮而宿火¶
未温，乘人跡之斷絶，起欵乃於一葉。紫裘貂帽，危坐而氣不酸。¶
名士高僧，共榜而吟不歇。髣髴偕孤山老翁，曳杖而出巡籬缺。¶
夫避亭之炎，而就其冷。療亭之俗，而還以貞。愜心自𨗁，風月主¶
賓，吟簑牧褐，茗仙酒民。訪鄴侯之故井，披昭諫之遺文。可薦香¶
蘋，可酹松春。故曰湖爲吾湖，而亭亦吾亭也。且子不見叟曩月¶
之出處乎。履虎之尾，攖鱷之唇，貂毒所攻，焚山爨珣，强項一吏，¶
腰領幾分，冰山忽倒，燄海俄淪。乃得重繇蘿薜，再嬰冠紳，大隱¶
<pb:CK-KZ_JY310_03p048a>¶
名區，逍遙水濱，後蘇前白，淨侶爲羣，又安敢任蕪穢不飭，廢行¶
縢不紉也。故曰葺亭，亦吾軰事也。是役也，使君割廉餼，不給，至¶
解腰圍銀艾佐之，旌纛干旄，諸君子之當途者。以至纓紱弁簪，¶
諸勝流之尙義者，咸玄感樂助。於是，仍舊材者十之六，撤其腐¶
十之四，粉堊丹碧，不日而具，俗顏猥額，芟除一空。至於匡襄終¶
始，則有寓公汪然明，高士藍田叔，皆能佐佑乎亭，而亭因以重¶
者也。亭成來問記，夫使君前語，巳盡之矣。第憶希文氏語曰：先¶
生之風，山高水長，使君勁節正氣，照曜寰中，顧肯嘉惠此一亭，¶
令山水間永披徵仲清風，亦何減富春垂釣時耶。客有舉曹溪¶
偈相難者，云：菩提無樹，明鏡非臺。使君作此有漏因，尙是人天¶
<pb:CK-KZ_JY310_03p048b>¶
小果。是又不然，夫無樹，則西竺蓮邦，何處化生七寶莊嚴，非臺，¶
何得諸天圍繞。且明鏡不安臺，遂作簡文帝詩懺。則此鏡此臺，¶
正爲飛來小靈鷲寫照。徵仲篇什，含吐齊梁。今日拂拭湖光，一¶
洗千年坌濁。卽謂湖爲不動尊，亭爲不壞身可也。徵仲笑而頷¶
之，命勒之珉。¶
¶	
¶	
¶	
¶	
¶	
<pb:CK-KZ_JY310_03p049a>¶
*** 　　越中雜記　　　　　　　　　　　　　袁宏道¶

**** 　　　湘湖¶
蕭山櫻桃𩿤鳥蓴菜，皆知名，而蓴尤美。蓴採自西湖，浸湘湖一¶
宿，然後佳。若浸他湖，便無味。浸處亦無多地，方圓僅得數十丈¶
許。其根如荇，其葉微類初出水荷錢，其枝了如珊瑚而細，又如¶
鹿角菜。其凍如冰，如白膠，附枝葉間，清液冷冷欲滴，其味香粹¶
滑柔，略如魚髓蟹脂，而清輕遠勝。半日而味變，一日而味盡，比¶
之荔枝，尤覺嬌脆矣。其品可以寵蓮嬖藕，無得當者。花中之蘭，¶
果中之楊梅，可異類作配耳。惜乎此物，東不踰紹，西不過錢塘¶
江，不能遠去，以故世無知者。余往仕吳，問吳人，張翰蓴作何狀，¶
<pb:CK-KZ_JY310_03p049b>¶
吳人無以對。果若爾，季鷹棄官，不爲折本矣。然蓴以春暮生，入¶
夏數日而盡，秋風鱸魚，將無非是。抑千里湖中，别有一種蓴耶。¶
湘湖在蕭山城外，四匝皆山。余游時正值湖水爲漁者所盜，湖¶
面甚狹。行數里，卽返舟。同行陶公望、王靜虛。舊向余誇湘湖者，¶
皆大慚失望。¶

**** 　　蘭亭¶
蘭亭，殊寂寞。葢古蘭亭依山依澗，澗彎環詰曲，流觴之地，莫妙¶
於此。今乃擇平地，砌小渠爲之。俗儒之不解事如此哉。¶

**** 　　禹穴¶
禹穴一頑山耳，禹廟亦荒涼。不知當時有何奇，而龍門生欲探¶
<pb:CK-KZ_JY310_03p050a>¶
之。然會稽諸山，遠望實佳，尖秀淡冶，亦自可人。昔王子猷語人，¶
但云，山陰道上。道上二字，可謂傳神。余嘗評西湖，如宋人畫山¶
陰山水，如元人畫，花鳥人物，細入毫髮，淡濃遠近，色色臻妙，此¶
西湖之山水也。人或無目，樹或無枝，山或無毛，水或無波，隱隱¶
約約，遠意若生，此山陰之山水也。二者孰爲優劣，具眼者當自¶
辨之。夫山陰顯於六朝，至唐以後漸減。西湖顯於唐，至近代益¶
盛。然則山水，亦有命運耶。¶

**** 　　鑑湖¶
鑑湖昔聞八百里，今無所謂湖者。土人云：舊時湖在田上，今作¶
海閘，湖盡田矣。賀監池，去陶家堰二三里，濶可百十頃，荒草綿¶
<pb:CK-KZ_JY310_03p050b>¶
茫如烟，蛙吹如哭。月夜泛舟於此，甚覺淒涼。醉中謂石簣，爾狂¶
不如季眞，飲酒不如季眞，獨兩眼差同耳。石簣問故，余曰：季眞¶
識謫仙人，爾識袁中郎。眼詎不高與。四坐默然，心誹其顚。¶

**** 　　西施山¶
西施山，在紹興城外，一名土城。西施教歌舞之處。今爲商氏別¶
墅。嘗同諸公宿此一夜，石簣和余詩有云：宿幾夜嬌歌艷舞之¶
山，葢謂此也。余戲謂石簣，此詩當註明，不然，累爾，他時謚文恪¶
公不得也。石簣大笑，因曰：爾昔爲舘娃主人，鞭箠叱喝，唐突西¶
子，何顏復行浣溪道上。余曰：不妨浣溪道上近日皆東施娘子¶
矣。¶
<pb:CK-KZ_JY310_03p051a>¶

**** 　　六陵¶
　陵蕭騷岑寂，春行如秋，晝行如夜，雖連鞭曡騎，而時聞倀啼¶
鬼哭之聲。讀唐義士詩，楚痛入骨，爲之灑淚。自來亡國敗家雖¶
多，未有若此之慘酷者也。遊六陵之日，子公醉甚，戲弄馬鞍，上¶
幾墜。¶

**** 　　五泄¶
五泄水石俱奇絕，別後三日，夢中猶作飛濤聲，但恨無青蓮之¶
詩，子瞻之文，描寫其高古濆薄之勢，爲[𦈢*夬]典耳。石壁青峭，似綠¶
芙蕖，高百餘仞，周迴若城，石色如水浣淨，插地而生，不容寸土。¶
飛瀑從巖顚掛下，雷奔海立，聲聞數里，大若十圍之玉，宇宙間¶
<pb:CK-KZ_JY310_03p051b>¶
一大奇觀也。因憶會稽賦，有所謂五泄爭奇於雁宕者，果爾。雁¶
蕩之奇，當復如何哉。暮歸，各得一詩。余詩先成，石簣次之，靜虛、¶
公望、子公，又次之。所目旣奇，詩亦變幻恍惚，牛鬼蛇神，不知是¶
何等語。時夜巳午，魈呼虎號之聲，如在床几間。彼此諦觀，鬚眉¶
毛髮種種皆𥪡，俱若鬼矣。¶

**** 　　玉京洞¶
玉京洞，去五泄二十餘里。洞門空濶。初時若夏屋，少進徑微仄，¶
濶復如前。洞中形似蓮花人物之屬甚多。凡三四折，至一孔極¶
小，非匐匍不能入。余與二陶，皆貼地而行，炬烟大作，眼淚如雨。¶
偶思前軰有說，入洞爲烟薰殺者，心懼，乃各退出。唯王靜虛如¶
<pb:CK-KZ_JY310_03p052a>¶
吳縣一皂吏，[扌*棄]命疾進，過嶺四五，至洞深處，爲澗所隔，不能度¶
始歸。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p052b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p053a>¶
**** 　　遊禹穴記　　　　　　　　　　　　　鄭善夫¶
禹穴，在會稽山陰。昔黃帝藏書處也。禹治水至稽山，得黃帝水¶
經於穴中，按而行之而後水土平，故曰禹穴。世莫詳其處，或曰¶
卽今陽明洞是巳。又云，禹旣平水土，會諸侯稽功於塗山，尋崩，¶
遂葬於會稽之陰。故山曰會稽，穴曰禹穴。至今窆石尙存，或然¶
也。後二千餘年，而司馬遷氏來探，書禹穴歸，而作《史記》。文章煥¶
然，爲百代冠，說者謂是山川之助也。又後千餘年，而晉安鄭善¶
夫氏，及山陰朱君節、王君琥氏來，復探禹穴，尋黃帝藏書處。乃¶
玩梅梁，摩挲窆石，覩先聖王遺像，得禹穴於菲井之上，徘徊瞻¶
眺，想其卑宮而菲食，爲之喟然興懷。夫自禹跡以後三千年間，¶
<pb:CK-KZ_JY310_03p053b>¶
遊者不知其幾，而惟司馬氏顯此山川之能，發爲文章耶。亦惟¶
司馬氏世有不爲文章者，於山川何取也。自昔聖人見轉蓬而¶
造車，觀遊魚而造舟，得河圖而成卦，因洛書而作範，咸取諸物¶
也。余乃今知所取於山川矣。¶
¶	
¶	
¶	
¶	
¶	
¶	
<pb:CK-KZ_JY310_03p054a>¶
**** 　　遊雪寶記　　　　　　　　　　　　　李　濂¶
余少閱宋大觀四明圖經，慕雪竇之勝。嘉靖攺元，夏五月旣望，¶
清戎奉川，公暇遊焉。奉川有江翁者，桂林守同年朝儀之父也。¶
請治具遲於日嶺。余清晨出郭，屏騶北走，仄逕逶迤，松橡蔽日。¶
行聞若泉澗溜鍧磕之聲，如千鯨萬鼉，哄鳴劇和，耳目應接，無¶
不冷然喜也。逾十里，始抵日嶺之麓。乃循磴而升，僕夫絙輿，層¶
級盤雲，視不可下。及嶺之巓，有亭翼然，榜曰烏峰者，日嶺之別¶
名也。亭左壁，有元袁學士桷記，絶頂有巨石，亭亭屹立，圍數層，¶
高百餘尺，傴而頎，銳而肖髻。故土人呼爲新婦巖，又曰夫人山。¶
云禱禳輙應。建祠以祀之，唐宋並有錫命。國初釐祀典，毀之。天¶
<pb:CK-KZ_JY310_03p054b>¶
順甲申，土人復其祠。祠後有二石，高肩夫人，圍倍之。[𦈢*虖]夾長石¶
如巨鰌，[𦈢*虖]上一石，如擊鰌之狀。余與江翁仰睇，久之下山，西北¶
行二十里，涉鄭家渡，石流齒齒没馬腓。又行六七里，見樹杪雲¶
氣，皆渢渢濕白，萬峰行雲，奄忽四合。從者曰：雨至，盍避諸。馳半¶
里許，入白巖廟憇焉。頃雨歇，猶霢霂沾衣。乃緩轡吟行，茹奇而¶
咽秀，啽哢飛走，皆成媚妍。將五十餘里，有亭翠微，榜曰雪竇山。¶
岨磴碕嶇，愈陟愈峻，乃攀藤而上，薜蘿䝉茸，莫可四望，厯數十¶
盤，始至望官曲。遐矚下方，空濶無硋。凡官長至，寺僧於此望而¶
迎之，故曰望官曲。山椒有御書亭，宋理宗夢遊茲山，覺，詔職方¶
氏圖天下名山以進，閱恊厥夢，乃書應夢名山四巨字，賜寺劖¶
<pb:CK-KZ_JY310_03p055a>¶
石。又行數百武，度二石梁，始見寺僧。曰：今春寺災，先朝賜諸經¶
典，皆燼矣。余聞之惻然。入山門，穿佛殿，越講堂方丈，層起岧嶤，¶
而方丈則據山之巓，榜曰天開圖畫。石樓敞豁，神宮仙居，萬壑¶
烟雲，聚獻目睫，前對萬年塔，如筆插几案。乃命僧洞開牖扉，恣¶
展遐眺，晡雨霏霏，諸峰環碧。余與翁對酌，載歌孫興公天台賦，¶
及李白夢遊天姥之章。塵袪思𨗁，悠然忘歸，乃寢於禪床。翌日¶
饔，旣步兩寮之宮，石踞花燃，種種佳勝，徐易巾履，出而遊焉。羣¶
山繚迴，天坼城堵，厥寺四旁，平疇蕃茂，中起一石阜，廣弗盈畝，¶
柟柏森蔚，海鶴巢之，名曰含珠林。西行數十武，曰錦鏡池，今湮¶
爲田。僧憮然曰：昔寺盛時，池水瀦，百芳週之，倒映如錦鏡，當時¶
<pb:CK-KZ_JY310_03p055b>¶
名僧軰出，應徵𠮥者踵至。邇忽涸，攺池爲田，故僧鮮奇，寺亦弗¶
振。又折北行半里，登飛雪亭，前峙千丈巖，巖半懸瀑布泉，飛簾¶
倒垂，下瀉無地，瀧溜噴薄，川駛雲翲。時皜炎，寒颷峭洌，亟𣂐酒¶
數爵。復起而觀，飛濤洶涌，磅硠𥒜砰，雷霆震驚，弗聞人聲，如河¶
決駟奔，虎旅億萬，鼓譟而前也。下灌長壑，鬨怒徐殺，乃邐邐瀰¶
瀰，作白虹北去。翁掖余臨巖俯眺，而口呿目瞪，莫能從巳。又行¶
十餘里，曰妙高臺，亂石谽谺，虎豹攸穴，上故有藤龕。元高僧曰：¶
和菴主者巢其中，雙虎馴伏。大德丁未，龕毀。余聞寺舊有偃葢、¶
晏坐、隱秀、雲外、西麓諸亭菴，今並廢。所謂桃花坑、徐無崖、龍隱¶
潭、丹霞洞之勝，故迹存而舘榭亡矣。四顧頽廢，牛山增悲，日在¶
<pb:CK-KZ_JY310_03p056a>¶
崦嵫。乃下山。至溪口，與翁別。午飯淨明寺，趨北渡登舟還郡。嗟¶
乎，佳哉，雪竇之爲寺也。創於光啓，盛於咸平，表於湻祐，所謂丹¶
邱層城，夫何加焉。余嘗游天下之名叢林矣，瑰異神秀若雪竇¶
者，可多見哉。¶
¶	
¶	
¶	
¶	
¶	
¶	
<pb:CK-KZ_JY310_03p056b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p057a>¶
*** 　　西施山書舍記　　　　　　　　　　　徐　渭¶
西施山，去縣東可五里。《越絶書》、《吳越春秋》並稱土城，後人始易¶
以今名，然亦曰土城山。葢勾踐作宮其間，以教西施鄭旦，而用¶
以獻吳，又曰：恐女樸鄙，故令近大道。則當其時此地，固鉅麗要¶
津耶。更數千年，主者不可問矣。商伯子用值若干而有之，山高¶
不過數仞，而叢灌疎篁，亦鮮澄可悦。上有臺，臺東有亭，西有書¶
舍數礎。舍後有池以荷，東外折斷水以菱，而亭之前，則仍其舊，¶
曰脂粉塘，無所攺。出東南西而山者，聳秀不可悉，悉名山也。遶¶
其舍而畝者水者，不可以目盡，以田以漁以桑者，盡畝以水無¶
不然。余少時，葢觴於此而樂之。茲伯子使余記，余雖以病阻其¶
<pb:CK-KZ_JY310_03p057b>¶
觴，然尙能憶之也率如此，嗟夫，土城一山耳，始以粉黛歌舞之¶
宮，當其麗傾都之孔道，而今變而且遷之，一旦寥寥然，爲墟落¶
田夫野老，耕釣徘徊於其間，或拾其墮[金*义]於鋤掘。迨於陰晦，又¶
往往詫野火，轉燐，於夜歸。牧唱之兒童，宜無不感而噓，資野人¶
之聚而談者矣。至其易冶以樸，易優伎以農桑，本業專而謠俗¶
厚，則有識者，又未嘗不忘其悲，而爲之一笑也。伯子聰敏，擅文，¶
譽，達事變，試從讀書，暇一登茲山而望之，或觸於景，而有如吾¶
前所言者，姑取而咀之，倘亦一解頥耶。伯子名濬，字景哲。¶
¶	
¶	
<pb:CK-KZ_JY310_03p058a>¶
*** 　　遊五洩山水志　　　　　　　　　　　宋　濂¶
五洩山，在婺杭越三州境上。北距富春，南據勾無，東接浦陽，其¶
山水最號奇峭。齊謝玄卿嘗以採藥，深入其中。而宋刁景純、吳¶
處厚，亦頗游焉。自西坑嶺入，過遇龍橋，北行二十步，始入西潭。¶
前橫一溪，水甚寒，履之如冰。由溪而前，徑小潭傍，有嶕石突起，¶
類大甕斜覆。乃捫石而登，一失足輙墜。又行二里所，地稍夷曠。¶
怪石四瞰峰巒，環列獻狀，其紋縈縈然，類神工鬼斧所雕刻者。¶
山多猴，游人恐之，輙撒石雨下。又前行半里所，泉自石竇中出，¶
瀏瀏作聲，若琴若笙竽。泉西流，滙爲小窪，瑩澈泓澄，毫髮不隱，¶
鯈魚數尾，洋洋往來，如行琉璃瓶中。窪左大樹離立，極怪偉，倒¶
<pb:CK-KZ_JY310_03p058b>¶
影入水中如畫。又前行五十歩，大石閼道。相傳有巖，角肖鷹喙，¶
忽夜大雷雨，喙崩下，聲聞數十里。又行三十步，榛篠成林，翠光¶
浮映，衣袂成碧色，山蟲崖虺，奔遶後先，瞬目失所在。至此則氣¶
象陰幽，絶不類人世。如升蓬嶠，坐水晶宮，烟火氣消盡。又自山¶
腰，緣葛而前，竹籜覆地厚，動足輙仆。又過十歩許，抵小潭。小潭¶
上曰西潭，水流傾沫成白簾，濶可七八尺，冉冉下注，滑而無聲。¶
兩傍石崖峭立，苔蝕蘚暈，時有水珠毿毿滴下。𡻕旱，鄉民禱龍¶
於此水，或涌取𧋍蜴入瓶中，持以歸，多驗。自遇龍橋至此，約可¶
五六里，皆蛇盤磬折，路行若窮，又復軒敞，其中勝致，難得具述。¶
或言潭上有石河，從石河至三臺塔，人跡罕至，莫詳也。尋故路¶
<pb:CK-KZ_JY310_03p059a>¶
而出，斜迤而東，過香爐峰，峭拔上有石類香爐，故名。香爐北有¶
峰，圓而童，名鉢盂峰。或曰肖東甌鴈蕩，又名鴈蕩峰。自鴈蕩而¶
南峙，有白雪峰，屹然人立者，名玉女峰。嶄嶄勢欲柱天者，名天¶
柱峰。其他諸峰，星聯肺附，登名圖籍者，葢七十有二焉。復從崖¶
東折，度畧安橋，趨三學士院。院唐靈默禪師道場。師嘗降龍於¶
此，遺跡尙存。由院北深入，又百餘歩，至東潭。潭上飛瀑，可二十¶
丈，瀑怒參倒，擊崖竅中，若運萬斛雪，從天擲下，白光閃閃，奪人¶
目睛，至潭底輙復逆上，有聲如輥雷，人笑語咫尺不能辨，猶聞¶
甕中聲。居人云：每天風一號，四山林木，震撼欲折，黑雲下罩，杳¶
不知昏曉。𡻕旱，投龍者多驗。如西潭復北折而西，泝潭之源，登¶
<pb:CK-KZ_JY310_03p059b>¶
響鐵嶺，度紫閬山，村人多舍茅葦間，有平臯數百畝可耕，溉傍¶
㳂石河。又行一里所，地名石皷。足頓之，鼕鼕鳴。越十步之第一¶
潭，潭如井，睨之正黑，投以小石，鏘若珮環。又越十餘歩，至第二¶
潭，圓如錡釡，面廣而底敞，大水驅亂石聚其内，迨滿復洩去，潭¶
下石壁百餘尺，險不可寘足。從其右懸藤墜下，至第三潭，潭甚¶
深，以線縋之，下不見底，其形方狹而長，天向陰，常有雲氣從中¶
起，疑有潛龍，人恒以幽悄爲病。第四潭咸不敢往，或以綯圍腰，¶
繫巨𣏾，俯崖而瞰，潭左右皆楓木，其形大概如第二潭，而廣袤¶
倍之。側有晉劉龍子墓。相傳龍子嘗釣於潭，得驪珠吞之，化龍¶
飛去，後人爲壘石作塚。或云，龍子之母葬焉。世遠不可辨。又其¶
<pb:CK-KZ_JY310_03p060a>¶
下至第五潭，卽東潭因其水五級，故名之爲洩云。噫，造物之委¶
形，山水者奇峭，有是哉。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p060b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p061a>¶
*** 　　登西臺慟哭記　　　　　　　　　　　謝　翱¶
始故人唐宰相魯公，開府南服，余以布衣從戎。明年，别公章水¶
湄。後明年，公以事過張睢陽及顏杲卿所嘗往來處，悲歌慷慨，¶
卒不負其言，而從之游，今其詩具在，可考也。余恨死無以藉手¶
見公，而獨記别時語。每一動念，卽於夢中尋之。或山水池榭，雲¶
嵐草木，與所别之處。及其時𨗁相類，則徘徊顧盻，悲不敢泣。又¶
後三年，過姑蘇。姑蘇公初開府舊治也。望夫差之臺，而始哭公¶
焉。又後四年，而哭之於越臺。又後五年及今，而哭於子陵之臺。¶
先是一日，與友人甲乙若丙約，越宿而集，午雨未止，買榜江涘，¶
登岸謁子陵祠，憇祠傍僧舍，毀垣枯甃，如入墟墓。還與榜人治¶
<pb:CK-KZ_JY310_03p061b>¶
祭具，須臾雨止，登西臺，設主於荒亭隅，再拜跪伏，祝畢，號而慟¶
者三，復再拜起。又念予弱冠時，往來必謁拜祠下，其始至也，侍¶
先君焉。今余且老，江山人物，睠焉若失，復東望泣拜不巳。有雲¶
從南來，渰浥浡鬱，氣薄林木，若相助以悲者。乃以竹如意擊石，¶
作楚歌招之。曰：魂朝往兮何極，暮來歸兮關水黑。化爲朱鳥兮，¶
有咮焉食。歌闋，竹石俱碎，於是相向感唶。復登東臺，撫蒼石，還¶
憇於榜中。榜人始驚余哭。云：適有邏舟之過也，盍移諸。遂移榜¶
中流，舉酒相屬，各爲詩以寄所思。薄暮雪作，風凛不可留。登岸¶
宿乙家，夜復賦詩懷古。明日，益風雪，別甲於江，余與丙獨歸。行¶
三十里，又越宿乃至。其後甲以書及別詩來，言是日風帆怒駛，¶
<pb:CK-KZ_JY310_03p062a>¶
逾久而後濟旣濟。疑有神陰相，以著茲遊之偉。余曰：嗚呼，阮歩¶
兵死，空山無哭聲，且千年矣。若神之助，固不可知。然茲遊亦良¶
偉，其爲文辭，因以達意，亦誠可悲巳。余嘗欲倣太史公著季漢¶
月表，如秦楚之際。今人不有知余心，後之人必有知余者。於此¶
宜得書，故紀之，以附季漢事後。時先君登臺廿六年也。先君諱¶
某字某，登臺之𡻕，在乙丑云。¶
¶	
¶	
¶	
¶	
<pb:CK-KZ_JY310_03p062b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p063a>¶
*** 　　桐溪注　　　　　　　　　　　　　　酈道元¶
浙江水，北逕新城縣，洞溪注之，水出吳興郡於潛縣北天目山。¶
山極高峻，崖嶺竦曡，西臨後澗，山上有桑木，皆是數百年間樹，¶
謂之翔鳳林。東面有瀑布，下注數畝深沼，名曰蛟龍池。池水南¶
逕，流縣西，爲縣之西溪水。又東南與紫溪合，出縣西百丈山，卽¶
潛山也。山水南東流，名爲紫溪，中道挾水，有紫色盤石，石長百¶
餘丈，望之如朝霞。又名此水爲赤瀬，葢以倒影在水故也。紫溪¶
又東南流，逕白山之陰，山甚峻極，北臨紫溪。又東南，連山挾水，¶
兩峰峙交，反頂對石，往往相揭。十餘里中，積石磊砢相挾而上，¶
澗下白沙細石，狀若霜雪，水木相映，泉石爭暉，名曰樓林。紫溪¶
<pb:CK-KZ_JY310_03p063b>¶
東南流，逕桐廬縣東，爲桐谿。孫權藉溪之名，以爲縣目。割富春¶
之地，立桐廬縣。自縣之於潛，凡有十六瀬。第二是嚴陵瀬，瀬帶¶
山。山下有石室，漢光武帝時嚴子陵之所居也。故山及瀬，皆卽¶
人姓名之。山下有磐石，周迴十數丈，交枕潭際，葢陵所游也。¶
¶	
¶	
¶	
¶	
¶	
¶	
<pb:CK-KZ_JY310_03p064a>¶
*** 　　縠水注　　　　　　　　　　　　　　酈道元¶
穀水東，定陽谿水注之，上承信安縣之蘇姥布，縣本新安縣，晉¶
武帝太康三年，攺曰信安。水縣百餘丈，瀬勢飛注，狀如瀑布，瀬¶
邊有石牀，牀上有石牒，長三尺許，有似襍采帖也。《東陽記》云：信¶
安縣有縣室坂，晉中朝時，有名王質，伐木至石室中。見童子四¶
人，彈琴而歌。質因留，倚柯聽之，童子以一物如棗核與質，質含¶
之，便不復饑。俄頃童子曰：其歸，承聲而去，斧柯漼然爛盡。旣歸，¶
質去家巳數十年，親情凋落，無復向時比矣。其水分納眾流，混¶
波東逝，逕定陽縣，夾岸緣谿，悉生支竹，及芳枳木連，襍以霜菊¶
金橙，白沙細石，狀若凝雪，石溜湍波，浮響無輟，山水之趣，尤深¶
<pb:CK-KZ_JY310_03p064b>¶
人情。¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p065a>¶
*** 　　遊五亭記　　　　　　　　　　　　　白居易¶
湖州城東南二百步，抵霅溪。溪連汀洲，洲一名白蘋。梁吳興守¶
柳惲，於此賦詩云：汀洲採白蘋。洲因以名也。去之千百年，有名¶
無亭，鞠爲荒澤。至大厯十一年，顏魯公眞卿爲剌史，始剪榛導¶
流，作八角亭游息焉。旋屬災澇，沼堙臺圯，委無隙地。至開成三¶
年，弘農楊君爲剌史，乃疏四渠，濬二池，樹三園，橫五亭，卉木荷¶
竹，舟橋廊室，洎遊宴息宿之具，靡不備焉。觀其架大溪，跨長汀¶
者，謂之白蘋亭介二園，閱百卉者，謂之集芳亭。面廣池，目列岫¶
者，謂之山光亭。翫晨曦者，謂之朝霞亭。狎清漣者，謂之碧波亭。¶
五亭間開，萬象迭人，向背俯仰，勝無遁形。每至汀風溪月，花繁¶
<pb:CK-KZ_JY310_03p065b>¶
鳥啼，蓮開水香，賓友集。歌吹作，舟棹徐動，觴詠半酣，不知方外¶
也，人間也。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p066a>¶
*** 　　車目記畧　　　　　　　　　　　　　馮夢禎¶
飛橋，與臨流亭相對，向坐亭上，見素練蜿蜒而出者，卽過飛橋¶
溪流也。歸且至平溪，見子晉、季象，坐大石上，欲詭言飛橋之勝，¶
而爲申甫所露。過所題奇木石處，語二君，飛橋當遠讓此，然非¶
親到，終不斷疑。安得向上事，如到飛橋時耶。小憇平溪，僧進茗¶
飲。返黑驢，源上人具供麪，甚佳。返昭明寺，日正中。季象云：兩天¶
目，西以石勝，東以泉勝，惟温之雁蕩，兼泉石之勝。予曰：君至雁¶
蕩否。曰：未嘗至，以圖知之。予曰：非雁蕩也。然泉勝一語，足以盡¶
東目矣。東目泉自絕頂而下，至小仙峰，分爲二。其左出者，滙爲¶
上下龍池，白龍池、玉劍泉，而渡飛橋。其右出者，爲瀑布，經垂虹¶
<pb:CK-KZ_JY310_03p066b>¶
橋，至臨流亭之下，兩泉合而滙爲蛟龍池，右短左長，勝俱在左。¶
游人至東目，卽大仙峰，罕有登者，況響鑪龍池諸勝乎。大仙無¶
甚奇，但登山不至頂，如謁客但至㕔堂。至於二八靡麗，百物珍¶
怪，必在深宮曲房，非窮搜不能披睹。如粗醜奴婢，階前屋後物，¶
何足比數，而傖父眼中，遂爲奇特。此如入石家厠，而曰，誤入卿¶
内，良可笑也。¶
¶	
¶	
¶	
¶	
<pb:CK-KZ_JY310_03p067a>¶
*** 　　西目記畧　　　　　　　　　　　　　馮夢禎¶
初五，早發雙清，迎溪流，覓路而上，怪石如星如雲，以千萬數，碁¶
置溪中。厯五亭，至千丈巖，禮高峰墖。初過第二亭，見一石立響¶
水中，舊名響水巖，水激石下如沸，題曰谷雲。第三亭，踰小橋，曰¶
半山橋。古柏下，仰望石壁奇峭，意頗飛動。僧指云：此卽立玉亭。¶
後爲西方菴，在東目時。申甫云：西目奇甚，類吳山紫陽面目而¶
巨，至此嘆賞，以爲知言。後大石曰眠牛石，相傳高峰過此，聞牛¶
鳴而住，故云。然牛鳴自佳，何云眠牛也。與眠牛相望，一石蹲立¶
如怒蛙，苔衣遍身，其半面尤異，題曰半面雲。越一亭，尋石磴而¶
下，卽獅子巖也。迤東一二百歩，見石笋淩空倚立，曰玉柱峰。上¶
<pb:CK-KZ_JY310_03p067b>¶
有矮松甚古。山民取石耳，常至其上。可以眺江。又進之，稍北爲¶
中峰墖院，殿甚壯麗，有經一載，毀於火，今重建，而墖尙未飾，祖¶
師石像甚古，有大杉四圍。又東爲斷厓墖院，又東爲師子寺，有¶
經閣及殿，殿亦十年前重建，像設甚妍麗。又東爲幻住菴。中峰¶
住處，皆以幻名。占地雖勝，而屋舍甚陋。稍南亂石如笋，離立絶¶
壑，大類馬鬣，因題之曰馬鬣雲，卽中峰三年立禪處。舊爲立玉¶
亭，今廢。右畔有僧屋數椽，一入啜茶。自此至西方菴，一徑如髮，¶
下臨無際，斷處綴以木，甚險甚奇，四面俱奇峰峭壁，敻絶人境。¶
後一峰卓起者，題曰險絶。前一峰𤫩空俯瞰者，題曰懸厓撒手。¶
乃　龍門，取路而返。龍門者，兩山對合，中通一痕可走。自立玉¶
<pb:CK-KZ_JY310_03p068a>¶
亭至龍門，怪石如籜，如獸，如劍㦸者，林林千指，奇松如畫者無¶
算。旣至千丈巖，初月娟娟，巳宿巖際。粥後，從諸君子，至第五亭，¶
觀之所向，背月行百餘武，乃知其誤。歸而倚檻西望，月尙未落¶
也。初六日，至重雲菴、著衣亭，亭結構甚古，如新沐不受一塵。而¶
北三里，見大石卓立如屏，橫亘十餘丈。復有斜石支之，中斷而¶
不仆，眞奇觀也。再上二三里，卽爲絕頂，雲氣如烟如霧，聚爲一¶
抹，英英在下。其上石笋成林，或立或卧，或斜瞰欲飛，不可名狀。¶
而世俗以意强名之，或雅或鄙，得一漏十，無足取也。曰石菴者，¶
一石橫葢，可容一二人，相傳爲仙人住處。自此取西道而下，數¶
十歩，見石片片，如鋸出者無算，俗傳以爲仙人所鋸。登頂所見，¶
<pb:CK-KZ_JY310_03p068b>¶
石屏石板最奇。自峰右至仙殿，純土無石，路甚陡滑，且無奇跡。¶
從大路東，稍有亂石而頑。行四五里，俱髠無樹。走烈日中，再踰¶
嶺，遙見山圍叢樹如簇，卽作所厯諸勝處，不啻如渴人得飲。蓋¶
西峰最奇，爲千丈巖、西方菴、立玉亭，競爽爭妍，周遭不盈數里，¶
其左右兩腋，如椎朴野人入市，舉止羞澁，不足觀矣。¶
¶	
¶	
¶	
¶	
¶	
<pb:CK-KZ_JY310_03p069a>¶
*** 　　天目遊記　　　　　　　　　　　　　袁宏道¶
數日陰雨，苦甚。至雙清庄，天稍霽。庄在山脚，諸僧留宿庄中。僧¶
房甚精，溪流激石作聲，徹夜到枕上。石簣夢中誤以爲雨，愁極，¶
遂不能寐。次早，山僧供茗糜邀石簣起。石簣嘆曰：暴雨如此，將¶
安歸乎，有卧遊耳。僧曰：天巳晴，風日甚美。響者乃溪聲。非雨聲¶
也。石簣大笑，急披衣起，餟茗數碗，卽同行。¶

*** 　　其二¶
天目幽邃奇古，不可言。由庄至顚，可二十餘里。凡山，深僻者多¶
荒涼，峭削者鮮迂曲，貌古則鮮妍不足，骨大則玲瓏絶少，以至¶
山高水乏，石峻毛枯，凡此皆山之病。天目盈山皆壑，飛流淙淙，¶
<pb:CK-KZ_JY310_03p069b>¶
若萬疋縞，絶一也。石色蒼潤，石骨奥巧，石徑曲折，石壁竦峭，二¶
絶也。雖幽谷縣巖，菴宇皆精，絶三也。予耳不喜雷，而天目雷聲¶
甚小，聽之若嬰兒聲，四絶也。曉起看雲，在絶壑下，白淨如綿，奔¶
騰如浪，盡大地作琉璃海，諸山尖出雲上若萍，五絶也。然雲變¶
態最不常，其觀奇甚，非山居久者，不能悉其形狀，山樹大者，幾¶
四十圍，松形如蓋，高不踰數尺，一株直萬餘錢，絶六也。頭茶之¶
香者，遠勝龍井，笋味類紹興破塘，而清遠過之，絶七也。予謂大¶
江之南，修眞棲隱之地，無踰此者，便有出結室之想矣。宿幻¶
住之，次日晨起，看雲巳後，絶登頂，晚宿高峰死關。次日，由活埋¶
菴，尋舊路而下，數日晴霽甚，山僧以爲異，下山率相賀。山中僧¶
<pb:CK-KZ_JY310_03p070a>¶
四百餘人，執禮甚㳟，爭以飯相勸。臨行，諸僧進曰：荒山僻小，不¶
足當巨目，奈何。予曰：天目山，某等亦有些子分，山僧不勞過謙，¶
某亦不敢面譽。因大笑而別。¶
¶	
¶	
¶	
¶	
¶	
¶	
¶	
<pb:CK-KZ_JY310_03p070b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p071a>¶
*** 　　遊吳興山水清遠圖記　　　　　　　　趙孟頫¶
昔人有言，吳興山水清遠，非夫悠然獨往，有會於心者，不以爲¶
知。言南來之水，出天目之陽，至城南三里而近，滙爲玉湖，汪汪¶
且百頃。玉湖之上，有山童童，狀若車駕者，曰車蓋山。繇車蓋而¶
西，山益高，曰道場。自此以往，奔騰相屬，弗可勝圖矣。其北小山¶
坦迤，曰峴山，山多石，草木疎瘦如牛毛。諸山皆與水際，路繞其¶
麓，遠望唯見草樹緣之而巳。中湖巨石，如積坡陀，磊磈葭葦藂¶
焉，不以水盈縮爲高卑，故曰浮玉。浮玉之南，兩小峰參差，曰上¶
下釣魚山。又南長山，曰長超。越湖而東，與車蓋對峙者，曰上下¶
河口山。又東四小山，衡視則散布不屬，從視則聯若鱗比，曰沈¶
<pb:CK-KZ_JY310_03p071b>¶
長，曰四余，曰蜀山，曰烏山。又東北曰毗山，遠樹微茫，中突若覆¶
釡。玉湖之水，北流入於城中，合苕水於城東北，又北東入於震¶
澤。春秋佳日，小舟泝流城南，眾山環周，如翠玉𤥨削，空浮水上，¶
與船低昂，洞庭諸山，蒼然可見，是其最清遠處耶。¶
¶	
¶	
¶	
¶	
¶	
¶	
<pb:CK-KZ_JY310_03p072a>¶
*** 　　遊自雲峰適深居過普濟清遠樓記　　　劉　基¶
出靈峰，循溪而上，至雲門近十里，取道禾黍中，二三里爲普濟¶
寺。外視甚峻絶，若無所容，陟石徑數十歩，忽平廣而寺始見。入¶
其中，則松柏幽茂，徑路𥥆窅，似不在人間世。問之，則晉時鴻明¶
禪師講經之所。將軍何充常詣聽講，有何𦙌讀書之室，故又謂¶
之何山寺。寺西廡有樓焉，其扁曰潛遠。昔剏之者，雲峰和尙。而¶
今居之者，砥上人也。客至，上人邀客坐樓上，開戸左右眺，則陶¶
山、剌浮、柯公、秦望、紫霞諸山，皆在眼底。有泉出竹根，流入於樓¶
下，其聲琅琅然。又有白石岡在樓外，其石色皆白如玉。上人見¶
客喜，因請爲詩，詩成，又求叙清遠。予笑曰：樓之名，子與之也，我¶
<pb:CK-KZ_JY310_03p072b>¶
安能知子意哉。且盈目前皆山水也，我不知其孰爲清，孰爲遠¶
也。今夫天清而望遠，無遠之弗見也。及其雲雨晦冥，則所謂遠¶
者安在哉。請無求諸目，而求諸心。上人不應，旣而躍然，曰命之¶
矣。¶
¶	
¶	
¶	
¶	
¶	
¶	
<pb:CK-KZ_JY310_03p073a>¶
*** 　　石門洞記　　　　　　　　　　　　　劉　涇¶
宋景平中，謝靈運守永嘉。蠟屐得石門洞，作詩，遂爲東吳第一¶
勝事。梁天監中，中書侍郎邱希範，唐大厯中，侍御史邱丹州，剌¶
史裴土淹，皆繼作唐末喪亂，洞廢不修。宋皇祐元年，蜀人李堯¶
俞守郡，初復古，俄廢，垂五十年。紹興三年，蜀人劉涇守郡，又新。¶
洞去人遠，溪山太陰，松竹草味，瀑泉自雨，不見秋色，中有爽氣，¶
仙鬼吝以爲家，惡聞涕唾聲，以人跡不至稱慶。而樵漁私以生¶
養，有客舟過，欲䇿杖往，輙相罔而速曰，可去，虎豹出矣。夀人杜¶
頴佐郡，行縣望洞天鬱羅，泉流號呼，疾持斧伐䝉密處。至泉，四¶
顧太息。寫其狀歸以示余。曰：妙物乃如此，仙都三巖，人間世也。¶
<pb:CK-KZ_JY310_03p073b>¶
飭僧紹賓將其事，旣而吿成，茶烟犬吠，木魚鼕鼕，於是知有官¶
宰，仙鬼失氣。樵漁動色，以一指心力，而回精神於久病旣醉之¶
餘，余雖未目擊，而夢寐夫游，眞奇觀哉。余官滿日可數，其後廢¶
興未可知。使不幸廢，又五十年，必有好事君子，加於前一等，與¶
洞爲林泉主人，因作記以祝仙鬼樵漁。曰：勿復期永廢，可且同¶
樂否。¶
¶	
¶	
¶	
¶	
<pb:CK-KZ_JY310_03p074a>¶
*** 　　赤松觀石羊記　　　　　　　　　　　謝　翱¶
金華洞，爲初平叱石處。余髫而聞之，髮種乃一至，而叱石處復¶
不在金華洞。未至洞十五里，有山，曰赤松今爲寶積觀。觀傍祠¶
二仙，卽皇氏兄弟是。其處也，石故在山之巓，變怪牴牾，宛然如¶
羊，多爲樵牧及好事者取去。道士拾其餘，蓄觀中，余得借而觀¶
之者三處。其一天井東僅十數角，嶄然羣伏且起狀，無牴觸意，¶
苔蒙茸若草藉地可近而玩。其一并曲池之北岸，累石爲山，參¶
布伍列犬牙其上，卧者十八九，伏者十七，抵者蹶者十五，履險¶
而跛者十三，倚而齕跪而乳者十一，若觀古鼎彝尊之跡於石，¶
形不求完，而意自足。其一積小坻，位置加密，跂伏齕乳牴蹶，與¶
<pb:CK-KZ_JY310_03p074b>¶
前變態畧同，復有拱而人立者，奇崛特甚。道士易以他名，使不¶
與羣羊伍。余曰：是不可易。左元放之遇曹瞞，其化而爲羊，與茲¶
羊之化爲石，是或一物也。今而後觀茲石若馮而游，若蛻而休，¶
茫乎日與對而泊不知所求，其有不復化爲是物乎。道士顧笑，¶
眾皆岑寂，起立若植，以余言爲然。故書以啓後之游者。其所觀¶
三處，道士倪某唐某王某云，石初平仙後若干年，爲樵牧好事¶
所取，及移於此。又若干年，道士悉能言之于游者，非有所繫，故¶
不書。¶
¶	
¶	
<pb:CK-KZ_JY310_03p075a>¶
*** 　　月泉游記　　　　　　　　　　　　　謝　翱¶
余少慕初平叱石事，知婺有金華洞瀑泉之勝，而未知有月泉¶
也。月泉在浦江縣西北二里。故老云：其消長，視月之盈虧。由朔¶
至望，投梯其間，泉浸浸浮梯而上，動盪芹藻，若江湖之浮舟，擁¶
於下岸，視舊痕不減毫髮。由望至晦，置竹井傍，以常所落淺深¶
爲候，隨月之大小，畫痕竹上，當其日之數，旦而測之，水之落痕，¶
與石約，如竹之畫。視甃間滯萍蘚，枯青相半殆類。水退人家，日¶
蒸氣濕牆壁。故在而浮槎，游捹棲泊，樹石隱隱可記。余與友人¶
陳君某至，𨗁望後二日，陳君指萍與草，以爲斯泉虧落之驗。蓋¶
沖漠朕兆間盈虛消息之理，與山川呼吸往來之氣，相值而不¶
<pb:CK-KZ_JY310_03p075b>¶
爽也。如此非必有神物主之，如雜書怪錄所謂巨魚吞吐云也。¶
泉傍舊爲堂，祠朱呂二先生，環闌楯甃。上環詩亭上，四顧烟雲¶
竹樹，復環泉若亭不敢左。其東北之山，曰仙巖者，遠望類芝草¶
浮空而立，若皆有所待於斯泉而向焉者。予方謀日游其間，與¶
月約盈虧，泉約消長，與山約無盈虧消長亘來。今以老吾詩，有¶
述仙巖之遺跡，約予游巖之麓者。將[(合/(侖-亼))*欠]鹿鳴之引，以擬笙鶴。曰：¶
子欲窮山中之勝，而憚以足赴目乎。余欣然從之。故書泉之本¶
末，以紀茲游之始。¶
¶	
¶	
<pb:CK-KZ_JY309_03p076a>¶
*** 　　長嘯山游記　　　　　　　　　　　　王　栢¶
辛卯之秋八月末晦有六日，長嘯子與客游於北山。未至赤松¶
三里而近，有徐先之之别業焉。一山倔起於平壤之中，顧而異¶
之。啓柴扉，穿小徑，步至其巓，勢如卧牛。南望稻山，如覆釡當前，¶
皆赤松之應山也。迤𨓦而邁步松陰之下，徘徊兩山間，水聲潺¶
湲，竹樹繁翳，便與塵世隔絶。入寶積觀，遂吟招隱之詞。詞曰：金¶
風瑟瑟兮飲素秋，黃雲逝兮委空疇。𡻕冉冉兮于邁，形役役兮¶
奚求。彼美人兮襆被命駕，指北山兮爽氣朝浮。揮囂氛兮遠郤，¶
䇿枝笻兮娛憂。穿松關兮深以悄，潛玄宮兮清以幽。仙道恍惚¶
兮亘千古以難悟，遺像寂寞兮想二子之精修。呼餐潄兮飲玄¶
<pb:CK-KZ_JY310_03p076b>¶
玉之液，餐芝英兮潄華池之流。叱羣羊兮共化，駕鸞驂兮同游，¶
朝崑崙兮暮玄圃，挹羨門兮訪丹邱。橫八風兮上下，歸兩澗兮¶
綢繆。嗟彭殤兮均一夢之不返，何虞象兮，同一氣而不侔。嗟子¶
房之未智兮拾圯上之履，黃石有約兮猶封留。念予生之多艱¶
兮，命與事仇，髮巳種種兮盍早爲謀。何時結茅兮憑井竈之餘¶
休，嚥日月兮跨蒼虯。飛紫府兮棲瓊樓，二三子兮，其從予否。見¶
住持蔣道士，鑿崖駕室，石磴崎嶇，名之曰清涼境界。鶴計簡淡，¶
松度凝遠，眞修行人也。次厯諸道房，有樓峻峙於西岫丹楹畫¶
栥，欒櫨相因，重閨旋閣，雲蔓霞敞，幽閨深𥥆，便戶潛通，器具精¶
潔，牕几蕭然。道士曰馬菴主，烹茶焚香，意甚勤愉。復尋周管轄¶
<pb:CK-KZ_JY310_03p077a>¶
丁洞元童掌籍精舍，軒池儼是，人琴俱非，屈指舊游二十年矣。¶
一歎而退。登方丈，轉至鐘樓之側，有室曰隱齋。堦下一石，玲瓏¶
秀𧸐，下銳上展，齋後累石爲山，峰巒參差，花木間發，思致殊不¶
惡。樓三區，在卧房之右。一曰邀月，正與鐘樓對，曲轉兩間，牕前¶
修竹萬竿，邃密環繞，竹外卽溪流也。翠色滿樓，泉聲滿耳，坐久¶
不能捨。次至夢仙堂，題𡻕月經。濯纓少憇於枕流亭上，奕棋一¶
二局，草酌少許，徧讀前賢石刻，景慕高風，相與歎咏，因得四十¶
字。曰：二皇不可見，小酌酬清歡。晚逕山林泬，秋香院宇寛。清泉¶
噴白石，翠竹護朱欄。滿壁先賢句，摩挲子細看。再茶於過清，入¶
小桃源，臨飛流，澡滌滿面康衢之埃。然後出觀門，轉橋東，謁二¶
<pb:CK-KZ_JY3_03p077b>¶
仙祠。酌祠後井水，清泚甘冽，香味雋永，久而不散。登祠右經臺，¶
見山川融結之妙。策杖回歩，而蔣道士邀諸塗，呼酒于隱齋樓¶
下，遂留宿於邀月，又得四十字。曰：黃冠輸勝景，邀我上危梯。地¶
僻人聲悄，樓高山影低。牕前列修竹，檻外卽清溪。泉石偷風雨，¶
詩魂一夜迷。時夜過半，紙牕微明，疑曉光之何亟也。推牕一望，¶
月色皎然，竹影落澗，瑤光玉繩，鑿落陸離，于幽眇鐘漏之間。起¶
坐久之，餐靈山之爽秀，吸顥氣之清英，如巳飛化于蓬島之上，¶
又得一絶。云：風露高寒夜向闌，月光穿縷萬琅玕。寂然不是人¶
間世，多謝仙家露一班。黎明，假山輿上丹山，酌丹井。井淺而渾，¶
遠不如祠後之泉也。陟雲巢，禮老君石像，捫丹竈故址。道士云：¶
<pb:CK-KZ_JY310_03p078a>¶
昔年大雪，他處幾半丈，獨此數尺之地無之。島嶼縈迴，連岡跨¶
谷，古松合抱，林木茂密，鬱乎蒼蒼，由是披䝉茸，跡山脈，自丹井¶
右，分爲兩支，蜿蜒翔舞，山川縈絡，合鎻于赤松之原，所謂卧羊¶
山，卽二仙祠照山之陽也，靡迤而上，所謂煉丹山，卽寶積觀之¶
主山也。觀後所倚者，曰屏風山，觀前所拱者，曰金華山。此則赤¶
松之大畧可想矣。自煉丹山轉而之右，崈崈矗矗，氣象雄偉，名¶
曰郭公尖，或曰郭公占。昔景純占於其上，起伏奔馳，至大溪而¶
止，是爲馬鋪嶺，實王氏之祖塋也。自郭公尖轉西而北，曡巘峨¶
阜，鬱茀綿邈，沿崖成蹊，寂寞長邁，俯瞰潛嶽，一徑迢迢。隨兩山¶
之峽，而入山橋，未至山橋半里許，有曰姜村。籬落扶蘇，甍棟鱗¶
<pb:CK-KZ_JY310_03p078b>¶
萃，蟠山帶壑，平地曠衍。田園雞犬，晏如也。爰居爰處，以安以固，¶
使隱者得之，足以畢餘生而遂至樂也。山橋雖居嶺椒，然危青¶
峭碧，戞霄摩漢，遠眺城郭，隱隱在晴光晻曖中。杖屨穿确磽而¶
進，力憊息喘，至一聚落，縱橫十餘家，皆汪姓。生涯隨足，無甚貧¶
者，一老饋漿而辭。余問其屋後最高之山，曰碁盤山，而不識其¶
命名之意。山頂有徐公湖，水旱之禱，無遠無近，神岫相盻，嶄巖¶
鈎鎭，豈無意而然耶。雜坐盤磯上，有蒸雲一穗，漨浡于隆阜之¶
表，指謂同行曰，此雨雲也。皆莫之信。偶得一絶，云：每日城中喜¶
看山，𨚫來絶頂望塵寰。白雲何處爲霖雨，尙在山尖蓊鬱間。由¶
是踰岡下垤，至於鹿田，本一寺也。今爲東西，有故相葉公養空¶
<pb:CK-KZ_JY310_03p079a>¶
潘公之題字，皆鐫之石。後有斷崖大石，離立於竹樹間，養空榜¶
曰第一軒。觀其亂山如城，合圍於外，魚鼓對鳴，相呼於内。衍平¶
臯以如席，分園廬之向背，膏壤布護，廣袤數里，而鹿之不耕也，¶
亦巳久矣。冠以朝眞之險，賓以馬面之碓，碁盤蟬聯白望，虎踞¶
長蛇，屈曲而下，羣蛙亂躍而驚顧，楊家山崔嵬其左，後阿山蟠¶
据而上其右，雙龍繞其胸，尖峰綴其肘，名曰第一，眞不虛也。少¶
休於東寺，午炊未熟，雷聲𪔱𪔱，須臾雲氣昏昧，狂風振蕩，驟雨¶
飄忽，晦冥隱滅，淵妙屏迹，遂賦四十字而出。詩曰：自陟山橋路，¶
青巒步步奇。探幽忘倦懶，脫險得平夷。香火分雙寺，風流訪斷¶
碑。我來風雨甚，妙處未容窺。頃之雨定，冐濕而至金華觀。觀方¶
<pb:CK-KZ_JY310_03p079b>¶
重建，法堂虹梁雪壁，藻煥明敞。道士徐清臣進酒，而先巳醉甚，¶
遂宿於爽軒。窗前一峰卓立，烟雲出没，頃刻百變。是夜薄冷，松¶
聲搖壑，飛瀑潄風，睡思清甚。蚤作促炊，入雙龍洞，洞前有椒庭¶
壁間句云：一水穿開巖底石，片槎引入洞中天。誠絶唱也。若夫¶
峭壁擁地穹谷隱天，清流亹亹，玄蔭耽耽，束緼分光葉艇航碧¶
外。洞可容千夫。内洞深𥥆無極，神鑱鬼削，賦諸形似，或如龍鱗¶
爪轔囷，或如象鼻脚贔屓，獰如獅，甲如龜，寶蓋懸空，霞帶拖綉，¶
有浴室，有架衣，溝塍刻鏤，原隰畇畇，此仙田也。握拳撞擊，鼕鼕¶
錚錚者，此鐘鼓也。最奇者曰水滴，尤妙者曰雪山，瑤林玫瑰，璀¶
璨玢豳，銀屋閃閃，皓質清潤，非世間物也。低而深者靈湫，洋洋¶
<pb:CK-KZ_JY310_03p080a>¶
沸騰淼漫，有神龍焉，不可至矣。路轉山腰，屐齒印蘚，探冰壺洞。¶
洞前一亭，亦新創也。下危梯，觀瀑布。續登朝眞，自鹿田西𪋤而¶
上，一逕如綫，草莽斜峰，一峻一險，前呼後扶，白雲深處，碧竇大¶
張，石室直連三大間。最後石梁雄架，幾數百尺，限以橫石，圓淵¶
谽谺，瑟瑟有聲，蓋莫知其幾深也。有天牕，有月巖，素光淡薄，破¶
暗鏤冥。外有小穴，俯首盲進十餘歩，内復虛曠。斜坡慢道，上有¶
雙室對敞，支洞之側，崖縫如擘，狹僅容身，上不見際。曲進數尺，¶
一泓清淺，漏泉點滴，四時泠泠，不液不涸。其外怪石數顆，對列¶
洞前，趺坐其上，萬象森陳，千古不老。挹天雨之轇葛，攬烟塵之¶
吐吞，溪瀨阡陌，互相經緯，樹色點綴，錦出綉没，眞奇偉絶特之¶
<pb:CK-KZ_JY310_03p080b>¶
觀也。窮幽極眇，杳然莫測，靈以奇而生，境以靜而融，世慮消忘，¶
仙志遐舉。切謂地勢高絶，人迹疎遠，非有神以司之，則虎豹狐¶
狸之所宅也。勝域殊景，未易久留，歸授山靈，猛捨而返。次經石¶
井潭井，飛瀑潄雪，狀響轟雷，小亭翼然當前，野橋斜跨其上，遠¶
望洞山，巳入霄漢，佳思飄飄，所不足者，修竹耳。過泰國長主之¶
塋，樓墮五鳳，孤冢巍然，枯棘剪剪，荒茅芊芊，羊虎殘[𦈢*夬]，甲士不¶
全，四顧蒼莽，無片瓦寸甃之存焉。歎朱門之不恃，要後世之多¶
賢。斜訪法清寺，僧有分謙者，精廬倚翠，曲池涵泚，小橋低飛，入¶
養空所書浸碧軒。軒後一亭雅潔，花石濟楚，鑿石聚泉，標爲玉¶
乳。便房曲閣，折搆華巧，謙長髧而慧，裝背古帖，點誦前軰尺牘。¶
<pb:CK-KZ_JY310_03p081a>¶
頗識吾人氣味，欣然不憚於相陪，引至穆賓閣，見養空昆中四¶
詩板，精畫飛動，詞理超𨓜，相與敬歎而出。訪智者寺，坐雷音亭¶
上，尋雙澗之源。其一始于廢寺之右，曰慈源，山川相繆，地靈闡¶
露。回入智者，再飯于雙清堂。欄外方塘，饒龜魚藻荇，游泳縈紆，¶
古木灌叢，野草馨烈，壁列侍郎陳公、相國葉公、尙書陳公、參政¶
錢公，四君子賡唱之什。知寺邀茶，爲禮頗敬，叩龜巢厯覺報，乃¶
魯國文定之塋也。方丈久虛一卒住守墳。望尖峰四圍寛敞，門¶
前松徑里餘，豐碑道旁，規撫宏壯。路由葛村而歸，于時丹楓纈¶
林，香桂染袖，金粟垂頴，翠莢露英，芙蓉靚冶，籬菊敷茂。紫蘭兮¶
抗莖，濯蕋于深幽。香稻兮舂玉，𥳽珠于踐蹂。懸顆苞于棗栗，粲¶
<pb:CK-KZ_JY310_03p081b>¶
青黃于橘柚。日暄而不熇，雨寒而不驟，正一年之佳景候也。爰¶
乃馳勝[車*丸]，脫凡塵，志同類偶，心閒景妍，不爲酒困，不爲事牽，烟¶
霞甄冶，神觀澄鮮，首尾越四日，各有得而還。粗述梗概，竒妙莫¶
宣。足跡之未厯者，復與同行尋盟焉。同行者誰，楊元定、徐彥成、¶
汪必先。長嘯則金華王栢，字會之也。¶
¶	
¶	
¶	
¶	
¶	
<pb:CK-KZ_JY310_03p082a>¶
*** 　　鹿田聽雨記　　　　　　　　　　　　謝　翱¶
鄉余見南嶽，僧言嶽頂望日出海，看雲生樹石，與巖屋聽風雨，¶
敻異人世。嘗疑其言之過。此游金華之北山，宿東西鹿田，夜聞¶
風雨聲，滃鬱浥隘，琤琮澎湃，[⺡*拆][⺡*拆]浮浮，泠泠翏翏，或散或裒，或¶
赴或休，或激或射，或凌或[氵*厯]，或沉或淫，或益而溢，其過虛若乘，¶
其擊實若盈，其舉朽若勝，而振於葉也若憑，其赴於壑也若崩，¶
其回旋於空而薄乎軒窗也，若濤風擊舟而擁於敗󻰢，是不可¶
行而詰其名也。蓋其地近洞天山川，鬼神虎豹，蛟龍蟲蛇，罔象¶
烟雲，水石之所聚，故聲鬱而不散。其石虛窽，竅㘭枅圈，洼臼峆¶
崢，口鼻之所出，故其聲泊以深。其林木藿霏枯新，堅脆榮實，癭¶
<pb:CK-KZ_JY310_03p082b>¶
液之所生，故其聲泛以嗇。其勢之來也殊方，其席而怒也殊力，¶
其散而游於物也殊值。故能若無若有，萬變而不窮。而畸人孤¶
子，抱膝擁衾，感極生悲，而繼之以泣，故其聽也獨眞。於是信鄉¶
之所聞於僧者，不謬。然僧之聽乎此，與人世異。而吾之聽此，復¶
與僧異。知吾與人世與僧之所以爲異。則茲游也，將必有與吾¶
不異，而深知此聲者乎。是爲記。¶
¶	
¶	
¶	
¶	
<pb:CK-KZ_JY310_03p083a>¶
*** 　　劉阮洞記　　　　　　　　　　　　　鄭志道¶
劉阮洞，其傳久矣。余竊邑于此，訪於故老，往往不知其所在。比¶
按圖得之，以詢護國寺僧介豐，乃曰：洞居寺之東北二里，斜行¶
山谷，隱於榛莽間，人迹罕及。景祐中，先師明照大師，嘗採藥，見¶
金橋跨水，光彩眩目，二女未笄，戲於水上，如劉阮所見，此水仙¶
之洞府也。元祐二年春，迺鑿山開道，立亭於其上，環亭夾道，植¶
桃數百本，所以追遺跡續故事也。越明年三月十日丁丑，寺僧¶
報桃花盛開，并以其景物之盛求名焉。余率縣尉縉雲郭儀彥、¶
文監征、開封曹球得之來游，而黃巖縣主簿西安王沔之彥楚，¶
與其弟宣德郎知金華縣事漢之彥昭繼至。乃相與幅巾杖藜，¶
<pb:CK-KZ_JY310_03p083b>¶
徜徉行歌，沿澗而上，觀綠波之漣漪，聽寒音之潺湲，微風過之，¶
餘音清遠，飄飄然猶鏘佩環而朝玉闕也，遂名之曰鳴玉澗。澗¶
之東有塢，植桃數畦，花光射日，落英縯紛，點綴芳草，流紅縹[糸*𦕈]，¶
隨水而下，此昔人食桃輕舉之地也，遂名之曰桃花塢。自塢以¶
北行數百歩，攢峯曡翠，左右迴擁，中有澗流，隨山曲折，而遊人¶
之道從之。及水窮而道盡，則有[𦈢*虖]清徹，淵澄可鑒毛髮。羣山倒¶
影，浮碧搖蕩，中有洞門，潛通山底，其深不測，雖淫霖瀑注而不¶
盈，大旱焦山而不涸。此寺僧見金橋之地也，遂名之曰金橋潭。¶
潭之南滸，水淺見沙，中有盤石三，不没者數寸，可坐以飲。自上¶
流盃盤，隨流蕩漾，必經三石之間，俯而掇之，如在几案。此羣仙¶
<pb:CK-KZ_JY310_03p084a>¶
會飲之地也，遂名之曰會仙石。據石之端，仰而視之，三峰鼎峙，¶
峻及雲漢，寒光襲人，虛碧相映，危崖蕩花，紅雨散亂。其東峰則¶
孤危峭拔，儀狀奇偉，上有䨥石，如綰鬟髻，遂名之曰䨥女峰。其¶
西峰則壁立千尋，上連巨嶽，朝陽方升，先得清照，遂名之曰迎¶
陽峰。其中峰則居中處焉，以䨥女迎陽爲之輔翼，羣山之翠合¶
而有之，遂名之曰合翠峰。三峰之間，林麓疎廣，草石瑰異，左連¶
瓊臺雙闕之山，右接石橋合澗之水，採芝茹木，擷翠佩芳，杖屨¶
輕而白雲隨，笑語高而山谷應，翛然而往，直欲跨雙鳬，御清風，¶
逍遙乎不死之鄉，而不知塵境之卑蹙，涉世之有累也，遂名之¶
曰迷仙塢。自塢以出，至於迎陽峰之下，有石偃於山腹，廣衺數¶
<pb:CK-KZ_JY310_03p084b>¶
丈，寺僧因石址，結亭于其上，畫桷雕楹，翬飛鳥革，前臨清泚，瓦¶
影浮動，魚躍圓波，光弄樽爼，浮杯之迹，顧指在目，遂名之曰浮¶
杯亭。是日也，天氣清明，東風和暢，巖端過雨，疎雲溜日，余與諸¶
君，擕茵席，挈壺觴，上登崔嵬，下弄清淺，流觴藉草，惟興所適。山¶
殽野[⺮/敕]，具於臨時，膾靈溪之鱗，茹金庭之蕨，無備具之勞也。掛¶
衣長松，落帽幽石，帶懶則披衣，履倦則跣足，解巾漉酒，玉山自¶
頽，無衣冠之束也。意所欲飲，命樽注之，一引而盡，量窮則止，無¶
鐘鼓之節也。酒酣浩歌，聲振林木，音無宮商，惟意所發。樵夫牧¶
厮爲之，捫高崖，履危石，荷柯倚䇿而視之，彼烏知其非劉氏之¶
子，阮氏之孫，厭洞府之未廣，而復爲山間之游乎。旣而夕陽西¶
<pb:CK-KZ_JY310_03p085a>¶
傾，暮烟四塞，洞天之景，恍若失之。于是尋雲路，騁歸驂，松月照¶
人。金影破碎，遙聞雞犬，乃悟人間，諸君皆遽然而驚，相顧而語。¶
疑夫陵谷之更變，而子孫之遷易也。¶
¶	
¶	
¶	
¶	
¶	
¶	
¶	
<pb:CK-KZ_JY310_03p085b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p086a>¶
*** 　　巾山草堂記　　　　　　　　　　　　方孝孺¶
踰浙江以東，多大山。東南極海上，尤秀絶。其最著者，天台、四明、¶
鴈蕩、天姥，皆穹窿嵁峻，爲天下奇觀。跡疑乎蓬閬，名播乎區極，¶
士之選幽探勝者，宜其樂趨之。然而居其旁者，往往終身未嘗¶
一至，豈以其崇高，不易援企而遺之歟。台城中有小山特立，圓¶
秀蒼潤，遠望之如人之弁冠，人因語之曰巾山。其上有樓閣室¶
𠫂之美，凡人至郡者，無不往游。凡宅於左右者，必搆危架逈，以¶
挹取朝嵐夕霏之異態。蓋其勢邇且卑，其所藴易見，至而窮之¶
不難也。是以眾樂觀焉。盧處士定谷家，正與山相面，因名其堂¶
曰巾山草堂。定谷知讀書，識義理，其才智可用，而恬靜不競，非¶
<pb:CK-KZ_JY310_03p086b>¶
安于卑近者，豈其心有所得，鉅小崇卑，固不足較乎。夫天下之¶
至崇大者，莫過於道。而卑且近者，道亦未嘗不在也。憚其難而¶
安於淺陋，固不可忽細微，而慕夫高且大者，亦烏可哉。故順親¶
弟長，事非遠也，而性與天道不外焉。堯舜之道與天凖，而謹言¶
愼行，可以馴致焉。巾山巖壑之盛，視天台、四明固有間焉。其有¶
會于人心，而人樂之不厭者，果有異乎否耶，定谷必有以識此¶
矣。往者壬戌七月之望，予偕葉君夷仲、張君廷璧、林君公輔、陳¶
君元采，夜登絶頂，飲酒望月，縱談千古，竟夕不眠。子謂葉君曰：¶
昔蘇子瞻夜登黃樓觀，王定國諸公登桓山，吹笛飲酒，乘月而¶
歸，以爲太白死三百年無此樂矣。斯樂也，又子瞻死後三百年¶
<pb:CK-KZ_JY310_03p087a>¶
後所無也。諸君皆大笑。追計其時，忽十五年，今存者獨予與張¶
陳耳，二君亦將老矣。予繫職業，數千里未得歸，然則補記定谷¶
之草堂，能無慨然乎。定谷有子，曰信愼，敏而好文，其尙語山靈，¶
待我東歸，尙當約同志重游。因厯覽海上諸山，以盡宇宙之大¶
觀，其樂蓋未艾也。¶
¶	
¶	
¶	
¶	
¶	
<pb:CK-KZ_JY310_03p087b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p088a>¶
*** 　　清泉山記　　　　　　　　　　　　　方孝孺¶
環甯海之山，多可游，惟清泉山去邑爲最近。壬戌秋九月九日，¶
余抵邑中，與予友游善者，欲偕予游。求其近而易至者，莫宜於¶
清泉。於是擕琴命觴，而往登焉。出西郭百餘歩，折而北，山阜隆¶
起，無崇林鉅壑峭異之觀，彌望皆白茅叢生，作花紛若鷺羽。躡¶
而升，潤滑不可停足，羣奮相先至其。有怪石二，半䧟於土，蘚¶
深碧色，林生其上，班班可玩。遂列坐石旁，道古今事以爲樂。久¶
之，復循西行，泠風自西山來，衣袂褰然飄舉不可進，就其窪，¶
止而琴，琴音與風聲相和，抑揚徐疾，琮琤澎湃，心融融如有得。¶
起而四顧，落日與山當東北雲氣中，海濤際天，日光倒射，海上¶
<pb:CK-KZ_JY310_03p088b>¶
灧耀難正視。乃之山北草舍，飲酒，飲巳，琴重作，日暮始歸，莫不¶
動容愜意，以爲茲游信樂也。而予獨有感焉。邑之名山，十百於¶
清泉者眾矣。然游者之跡罕至，縱偶登之，手疲於扳援，而趾病¶
於踐履，苟未窺其奥美之所，徒厭其勞，而不知其爲可樂也。是¶
山較崇卑於彼，固有所不敵，而游者必至，至必樂之而歸，豈非¶
高遠者難悅於時俗，而卑近易至者乃爲常情所喜乎。然人於¶
高遠，誠得其奧美而樂之，則其樂有不可旣者。世顧莫肯自至，¶
而每用心於卑且近者，何也，以易至者爲足樂。夫豈天下之眞¶
樂也哉。¶
¶	
<pb:CK-KZ_JY310_03p089a>¶
*** 　　天姥山　　　　　　　　　　　　　　王思任¶
從南明入台山，如剝笋根，又如旋螺，頂漸深，遂漸上。過桃墅，鷄¶
鳴樹舞，白雲綠㘭，略有人，間飯班竹嶺，酒家胡當[𦈢*盧]艷甚，桃花¶
流水，胡麻正香，不意老山之中，有此嫩婦。過會墅，入太平菴。看¶
竹，俱汲桶大，碧骨雨寒，而毛葉離屣，不啻雲鳳之尾。使吾家林¶
得百十本，逃幘去褌其下。自不來俗物，敗人意也。行十里，望見¶
天姥峰，大丹鬱起。至則野佛無家，化爲廢迹，荒烟迷草，斷碣難¶
捫，農僧見人，輙縮不識李太白爲何物，安可在癡人前說夢乎。¶
山是桐栢門戸，所謂半壁見海，空中聞雞，疑意其顚上。至石扇¶
洞天，青崖白鹿，葛洪丹邱，俱在明昧之際，不知供俸，何以神往。¶
<pb:CK-KZ_JY310_03p089b>¶
台山如天姥者，僅當兒孫内一魁父焉。能勢拔五岳掩赤城耶。¶
山靈有力，夤緣入供奉之夢。一夢而吟，一吟而天姥與台山遂¶
爭伯仲席。嗟乎，山哉人哉。¶
¶	
¶	
¶	
¶	
¶	
¶	
¶	
<pb:CK-KZ_JY310_03p090a>¶
*** 　　孤嶼　　　　　　　　　　　　　　　王思任¶
九斗山之城北，有江枕曰孤嶼，謝康樂所朝夕也。嶼去城百楫，¶
東西兩山貫耳，海潭注其間，故於山名孤嶼，而於水又名中川。¶
宋僧蜀清了爲龍說法解脫之，土其宮，而兩山屬於是。起江心¶
寺，而孤嶼反在隱隱隆隆之際。今人不言孤嶼，但言江心寺。寺¶
之左爲文丞相祠。丞相曾航海求二王，至寺題詩壁間：八行黑¶
淚，天地無灮。今尸其貌，穹窿其語，以爲江山重。前有浩然樓，拜¶
先生罷，一登眺焉，而江山於是乎大且尊矣。右爲卓侍郎祠，侍¶
郎永嘉人，死靖節難。月午天空，可伴文先生歎語，故匹之。方丈¶
中留高宗手書清輝二字，懦夫乃有力筆。山故東西塔相峙，而¶
<pb:CK-KZ_JY310_03p090b>¶
予翔西塔之顚，憇於澄鮮閣，望海山如鐵城，層紫堆青。俱以頭¶
面衞中國萬里。風來點點，從閬瀛中漉過，頃刻飽我衣袂。石󺨁¶
月竇之間，俱鮹人之所出没，懽呼海大魚，突起豫且之網，霜跌¶
銀跳，俄而益著鮮矣。夫惡知非白龍之肉，海若勅琴高一犒。執¶
事不耶。寺門榜曰龍海珠林。王季中飲予酒，令童子歌其尊人¶
八聲甘州詞，眞有大江東去，浪淘千古氣意。寺門前平白如砥，¶
老松疎樾，圖濃染碧，寒落杯中，吹臺霞晚，望僧閣俱在竹雲裏，¶
禿禿鶴放，一舸縱還，穩坐天上。眼花雖亂，絶無金焦片浪之憂。¶
正人來止，文人言集，酒人膓洽，然則水中之山，除訖蓬萊，抑孤¶
嶼也哉。¶
<pb:CK-KZ_JY310_03p091a>¶
*** 　　小洋　　　　　　　　　　　　　　　王思任¶
由惡溪登括蒼，舟行一尺水，皆汙也。天爲山欺，水求石放，至小¶
洋而眼門一闢。吳閎仲送我，挈睿孺出船口席坐，引白黃頭郎¶
以櫂歌贈之，低頭呼盧，俄而驚視，各大呌，始知顏色不在人間¶
也。又不知天上某某名何色，姑以人間所有者，彷彿圖之。落日¶
含半規，如胭脂初從火出。溪西一帶山，俱似鸚綠鴉背青，上有¶
腥紅，雲五千尺。開一大洞，逗出，縹天映水，如繡鋪赤瑪瑙，日益¶
曶。沙灘色如柔藍懈白，對岸沙則蘆花月影，忽忽不可辨識。山¶
俱老瓜皮色。又有七八片，碎剪鵞毛，霞俱黃金錦荔，堆出兩朶¶
雲，居然晶透葡桃紫也。又有夜嵐，數層鬬起，如魚肚白，穿入出¶
<pb:CK-KZ_JY310_03p091b>¶
鑪銀紅中，金光煜煜不定。蓋是際天地山川，雲霞日采，烘蒸鬱¶
襯，不知開此大𣑱局，作何製意者。妬海蜃，凌阿閃，一漏卿麗之¶
華耶。將亦謂舟中之子，旣有蕩胸決眥之解，嘗試假爾以文章，¶
使觀其時變乎，何所遘之奇也。夫人間之色，僅得其五。五色互¶
相用，衍至數十而止焉。有不可思議如此，其錯綜幻變者。曩吾¶
稱名取類，亦自人間之物而色之耳。心未曾通，目未曾覩，不得¶
不以所睹所通者，達之於口，而吿之於人。然所謂彷彿圖之，又¶
安能彷彿以圖其萬一也。嗟乎，不睹天地之富，豈知人間之貧¶
哉。¶
¶	
<pb:CK-KZ_JY310_03p092a>¶
*** 　　雁山觀石梁記　　　　　　　　　　　李孝光¶
予家距雁山五里，𡻕率三四至山中，每一至，常如遇故人萬里¶
外。泰定元年冬，予與客張子約、陳叔夏復來，從兩家童，持衾裯¶
杖履，冬日妍燠，黃葉布地，客行望見山北口立石宛然，如浮屠¶
氏腰隆起，若世之遊方僧自襆被者。客輾然而笑。時落日正謝¶
東南山，山氣盡紫，鳥相呼如歸人。入宿石梁，石梁拔起地上，如¶
大梯，倚屋檐端，檐下入空洞中，可容千人。地上石脚空嵌，類腐¶
木根。檐端有小樹，長尺許，倒掛絶壁上，葉著霜正紅始見，謂躑¶
躅花，絶可愛。梁下有寺，寺僧具煮茶醅酒，客至俱醉。月巳没，白¶
雲西來如流水，風吹橡𣳳墮瓦上，轉射巖下小屋，從瓴中出，擊¶
<pb:CK-KZ_JY310_03p092b>¶
地上積葉，鏗鏜宛轉，殆非世間金石音。燈下相顧，蒼然無語。夜¶
將半，設兩榻對卧。子約沾醉，比曉，猶呼其門生，不知爲下榻也。¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_03p093a>¶
*** 　　雁蕩山記　　　　　　　　　　　　　王思任¶
雁蕩山，是造化小兒時所作者，事事俱糖擔中物。不然則盤古¶
前失存姓氏大人家，劫灰未盡之花園耳。山故怪石，供有緊無¶
要，有文無理，有骨無肉，有筋無脈，有體無衣，俱出堆累彫鏨之¶
手，落海水不過二條。穿鎻結織如注錫，流觴，去來嬝脚下。昔西¶
域羅漢諾詎那，居震旦大海際。僧貫休作讚，有雁蕩經行雲漠¶
漠，龍湫宴坐雨濛濛之語。至宋時，搆宮伐木，或行四十里，至山¶
頂，見一大池，羣雁家焉，遂以此傳播。謝康樂稱山水癖，守永嘉¶
絶不知雁蕩。沈存中以爲當時陵谷土蔽，未經洗發，如陝西成¶
臯路，但彼土此石耳，理或然。山周遭不及三十里，以馬鞍嶺爲¶
<pb:CK-KZ_JY310_03p093b>¶
界。東有内谷外谷，西亦有内谷外谷自宋以後高僧燈續建十¶
八寺不堪廉貞作祟今剩其三自樂清來者從西入而予自黃¶
巖來則從東入也過盤山嶺至絶崗嶺望見怪作矣至大荆驛¶
石青亂拔尖者筆上方者笏整予嘗朶頤桂林千笋不意𣑱指¶
於此遂覺望腹一石橋灣溪紺碧照見魚兒鬚髮若得移家來¶
小結一樓朝夕癡對定須看殺衞玠予前游天台出桃源至瀑¶
水嶺回首瀑布便欲走還鬻田宅擕雞犬願作天台一更老如¶
妻子有難色棄之如脫屣矣而今繞膓三[匚+帀]尙未知所𨗁從也¶
入驛古樟抱十人樹中巨毋霸難爲同時馮異矣於是取美人¶
蕉勸酌暝欲睡去則以紅燭照之詰朝渡一大溪涉兩小溪經¶
<pb:CK-KZ_JY310_03p094a>¶
嶺村沿門市米不啻玄山之實山中僧皆青烟白水黃獨蹲鴟¶
輿人至此則以吿猶幸有斗升自活兩山門㨿入其中野藤莽¶
木老松嫩篁俱爲溪光映發看見山肩上儼然一禿背袈裟合¶
掌朝内一行人笑絶老僧巖不待問也歩二里許上石梁洞梁¶
如籃環橋抝屈曲彷彿雀橋而視之更覺鉄氣飽健洞空十餘¶
丈石汗滴[氵*𠪱]如雨二苦僧守其名度命洞外橋久渴無他奇但¶
對僧巖親切耳行三里上謝公嶺得名者別有一謝亦未之奇¶
也踰嶺則海枯天泣[目*玄]怪狂走同行人大呌一呌一好過雷巖¶
殷在南山之陽過風洞冷然善也冬日則陽氣從一斗上牧兒¶
以洞爲[𦈢*盧]看大襆頭小襆頭式如今之朝冠思廊廟耶諷林泉¶
<pb:CK-KZ_JY310_03p094b>¶
耶吾不得其解頂有靈芝峰宛然可望可採吾來所時豈直天¶
輔之會乎何以五明三秀乃爾淮南子謂不生於盤石之上吾¶
欲結小山中人舌矣雙笋峰纔解籜數日趺坐其下觀照膽潭¶
名不佳而實則軒轅之鏡北望懸空一瀑下作三節銀河滚落¶
幽谷時熟梅雨至雲來侵瀑明暗萬態恨前身不是畫師靈峰¶
寺僅一草堂棲窮佛而僧持雁山茶烹潭水則滴滴玉漿指點¶
鶯崖仙掌分明愁胡側目漢人下涕矣五老峰不如白岳清夀¶
然杖屨排列似甲乙井井不是混泥塗者上羅漢洞初若易取¶
力步五六層凡六百餘級及聽入萬山積塞而洞正對兩峰中¶
天如一欞玄水矗起寒絶奇絶漢宗室劉允昇棄家同二女佞¶
<pb:CK-KZ_JY310_03p095a>¶
佛實華此洞洞中奉大士傍列尊者而首座諾詎那相最古上¶
有水[氵*𠪱]方池鐫爲浣心處不知何一老先生題識想卽字照膽¶
潭者也洞高且深人入看洞則雲來看人苔暗草軟時時侵軼¶
我持僕肩下功更倍上而輿夫跳浪洞中大呼喊則聲滃滃然¶
瓮滿折轉如線片時乃引墮壑口出經響嶺頭數十大樹不知¶
名但其骨采必不是人間色到者數家圖山寫壑汲乳耕雲坐¶
卧俱遊桃梅作厯業巳天矣又何必拔飛白日尋淨明寺久爲¶
茂草但星橋無恙水簾洞玉絲珠顆亦是瀑水幻格過聽詩叟¶
巖一人屬耳于垣似聞大江流日夜者或曰風打山眼颼過如¶
金僕姑詩當作矢聽詩不惡聽矢更自勝也過響巖輿夫積聲¶
<pb:CK-KZ_JY310_03p095b>¶
索譍字字洪朗鼓吹游山此處𨚫不妨數部自是壁壁夾立通¶
玄之窩逋雲之[𦈢*虖]懸雨之間射虹之泉令人不暇應接一山方¶
[月*去*⻏]攔溪谷勁甚每溪花過定相激鬧良久方聽去去數里入靈¶
巖兩山守之曰白雲寨山上一圓石曰頂珠峰一山酷肖老衲¶
拜佛曰僧禮石兩方崖曰鉄板一大圓石獨託曰鉢盂名義俱¶
確獨白雲寨未安過石橋得寺門入之歩遂不能前吾眼魄出¶
胎來頗亦平等外境一日騎驢過華山下偶覺身小今入靈巖¶
院是兩番境界矣正面曰平霞障障下曰玉屏峰左曰展旗峰¶
右曰天柱峰約俱數千丈右肩曰卓筆峰雙鸞峰玉女峰獨秀¶
峰約俱千餘丈峰間瀑布直下曰小龍湫約二千丈余在靈峰¶
<pb:CK-KZ_JY310_03p096a>¶
時第盱目對之巳耳至此則面須折仰以鼻捩天看孤烟上壁¶
不及十分之三化爲烏有矣而七分壁亭亭濶濶若王謝家子¶
弟竟不知竈下還有米鹽事者色氣青赤相間是四十里側看¶
石家錦展旗扁出似扇面猶拆蓄十餘幅戰蚩尤時物也至天¶
柱平地矗起孤圓削直絶無牆壁帖肉相對巳有箭餘眾山不¶
能無愧色矣對大主人又對長河直瀉胸中鑿通萬里亟喚酒¶
炙而雲來爭坐予便走借寮或尼之未及門而矢石注瓦上矣¶
膚寸卽合不可不習山家行藏也飯罷逢鄉僧言龍鼻水津津¶
焉遂選蓋礪屐從淨室取危徑篁箐屯塞石齒确犖不認草花¶
但見寒綠僧以杖撥蛇數十盤捫一石天開圖畫乃晦老書又¶
<pb:CK-KZ_JY310_03p096b>¶
數十盤約里許始入谷[月*去*⻏]邊俱南星草芙蓉葉夾藤牽蔓腥濕¶
礙雨巖上亂[氵*𠪱]反覺天漏緩首急足强挽上始至洞忽起頭顆¶
頤一龍從西南峽中繞出洞頂數　　鱗甲蝟磔垂瓠大一鼻¶
至洞尾鼻二孔一孔通滴泉入方石中又舒一爪護鼻俱古銅¶
色膩滑不知是石是龍也毛骨爲之栗張而隔峽龍湫聲如海¶
戰又直雷轟電畫只向洞中大索從行人及僧俱呼大士作怖¶
聲而予亦勉作揶揄實恐有葉公之事此似境耳視蜓斬淵不¶
得不以定力推古人或曰龍鼻水可明目意是萬年老石髓洞¶
口正對玉女峰意中嬋嫵朝朝以洗頭盆挹龍液恐箭括湫隘¶
難爲十丈蓮花歩也卓筆峰尖勁有力不止起八代之衰而雙¶
<pb:CK-KZ_JY310_03p097a>¶
鸞峰似從太山崖戢翼於此者獨秀峰昂藏自上顚有百尺之¶
松四隅天削覿面永嘆竟萬年我不得上子亦不得下何至相¶
絶乃爾而老松人語非孤寄自苦第不欲受人間培植二字耳¶
西過仙人橋望湫下如白蛇驚滚雪浪奔流不可逼立足以對¶
付斷橋上二里有泉摽起二尺如劍雨復甚還下稍憇俱不解¶
其故罄槖醖一勞展席大雄氏前咍臺大鼾快熟至曉遂搔首¶
捉衣急出温看愈故愈新然畢竟是天柱了饞也望屏上口開¶
翕霧云是安禪谷而旗峰半一竇劈長云是天聰洞俱奇盡草¶
大不可上望峰頂石如蟾如兔如龜絶肖壁間燈影戲石石傳¶
神徙倚山門外鐵色樹一株不忍言去遂從橋上飯罷別僧出¶
<pb:CK-KZ_JY310_03p097b>¶
山口有雲從對壁經過雪飄練曳無絲毫入兩山之門兩山深¶
紫對壁大綠只中一段三四丈如曡方裁整綿絮曾見此畫來¶
不意高懸是處始悟白雲寨三字乃見識人安頓者予不逢雲¶
予不然寨也天下事可以吾一目悉之乎出寨渡溪展轉雲壑¶
左顧右盻飛泉甚多經版障巖如一派流霞望觀音巖峻絶阿¶
閃國一現遂爲雲所妬登鞍嶺以待之雲且呼黨錮我於是走¶
石門寺廢基上羅漢洞看石羅漢或云自閩飛來惡知非應眞¶
之化體耶望常雲峰峰似雲耳過道松洞洞以羽客得字經瑞¶
鹿寺遺跡一峰𠯻𠯻嶽嶽安得浪指爲馬沿澗有大峰人立而¶
怒對壁爲連雲障障上開二小鉗元李孝光謂是蟹足稍入澗¶
<pb:CK-KZ_JY310_03p098a>¶
有剪刀峰分開千仞欲剪青天者張肅之易其名爲巨蟄而未¶
決予以爲山波似海旣有彭越那得無蝤蛑對壁有兩穴名閻¶
王鼻然大約似虎頭虎眼入益幽畏耳根但聞雷走過一菴折¶
徑而上數千仞凹壁懸空掛下一團白柱又不知是龍是水也¶
上諾詎那觀瀑臺勢旣雄惡而潭洄凶暗令人百端交集稍狎¶
之怖心畧定諸家摹倣各得其一體而予靜圖之初來似霧裏¶
傾灰倒鹽中段攪擾不落似風纒雪舞落頭則是白烟素火裹¶
墜一大筒百子流星九龍戲珠也雋法師得道後口若懸河意¶
詎那對瀑子在川上時矣臺上數十級有看不足亭奇峰胸後¶
驚水眼前若肯移賃小齋敵朱夏還當向括蒼交青嶺上借取¶
<pb:CK-KZ_JY310_03p098b>¶
萬尺松一株來大龍湫絶頂五里尙有碧潭正德中五臺二僧¶
廬焉此龍藪二僧寂後仍龍據去碧潭上約三十里則爲蕩湖¶
是卽宋人見雁之頂亦有鳥路可通而雨深草塞予不能好事¶
矣還從錦溪出壑身如霞瀑水洗濯珊瑚骨一行七里過古墖¶
寺僅有華陽洞不及登所謂梅雨巖里飄珠測頗爲龍湫所掩¶
卓刀峰僅當徐夫人一匕首而含珠峰弄丸於夾谷之中似從¶
大湫盜睡驪者終當風雨取去踰數溪至能仁寺雁山萬木奔¶
呼至寺後忽亭靜如凝靛從左嶺繞下一溪頭瀉八尺水屏聲¶
聲月珮由行春橋入寺望火熖峰不可嚮邇戴辰峰則手可以¶
摘星矣燕尾泉裂玉飛潭時生空霧看大鑊二隻可飯千僧云¶
<pb:CK-KZ_JY310_03p099a>¶
是宋官家物意當年梵宮鼎麗游屐必多而今不能無銅駝野¶
棘之感也於是從筋竹澗上丹芳嶺舊傳筋竹澗康樂開山止¶
此山水有緣顯晦有候豈畚鍤之所得取者嶺峻絶四十九盤¶
一盤一勝回望一百奇峰如郭子儀軍偃旗息鼓而㦸槊稜稜¶
俱有欲起之意至嶺半則如看周家東房西序赤弓大具紀甗¶
天球一有顧命卽俱陳出上絶嶺看東西内外谷是一胡桃果¶
隔别中妙有囊實是役也山谷之外所見者紫茶方行金線鳳¶
尾草香魚白鷴山樂官雪髯猿一而雁蕩之觀亦彷彿得其皮¶
毛矣或曰雁蕩應秋游予獨以五月來宜受雲物之吝然吾不¶
欲其一覽而盡故且以雲紆餘委曲之吾觀靈峰之洞白雲之¶
<pb:CK-KZ_JY310_03p099b>¶
寨卽窮李思訓數月之思恐不能貌其勝然非雲而胡以勝也¶
雲壯爲雨雨壯爲瀑酌水知源助龍湫大觀他時無此洪沛力¶
者伊誰之臂哉至於秋清氣肅上蕩頂走山根呼天剔地則予¶
尙有葛陂之龍在秋所同也而雲所獨也吾復何憾也¶
¶	
<pb:CK-KZ_JY310_04p001a>¶
重刋道藏輯要¶
　天下名山記¶
新安吳秋士西邨選　　　　　　　汪立名西亭校訂¶
　江西¶
　　孺子祠堂記　　　　　　　　　　　　曾　鞏¶
漢元興以後政出宦者小人挾其威福相煽爲惡中材顧望不¶
知所爲漢旣失其操柄紀綱大壤然在位公卿大夫多豪傑特¶
起之士相與發憤同心直道正言分別是非白黑不少屈其意¶
至於不容而織羅鉤黨之獄起其執彌堅而其行彌勵志雖不¶
就而忠有餘故及其旣没而漢亦以亡當是之時天下聞其風¶
<pb:CK-KZ_JY310_04p001b>¶
慕其義者人人感慨奮激至於解印綬棄家族骨肉相勉赴死¶
而不避百餘年間擅强大覬非望者相屬皆逡巡而不敢發漢¶
能以亡爲存蓋其力也孺子於時豫章太守陳蕃太尉黃瓊辟¶
皆不就舉有道拜太原太守安車備禮召皆不至蓋亡已以爲¶
人與獨善於隱約其操雖殊其志於人一也在位士大夫抗其¶
節於亂世不以死生動其心異於懷祿之臣遠矣然而不屑去¶
者義在於濟物故也孺子嘗謂郭林宗曰大木將顚非一繩所¶
維何爲棲棲不遑甯處此其意亦非自足於邱壑遺世而不顧¶
者也孔子稱顏回用之則行舍之則藏惟我與爾(以下原[𦈢*夬])¶
¶	
<pb:CK-KZ_JY310_04p002a>¶
　　武功山記　　　　　　　　　　　　　李　亷¶
安成以仙名山者有浮山之魏洞陽之黃淸化之胡武功之葛¶
皆著於圖經而莫盛於武功或曰大江西南三巨鎭衡廬武功¶
也武功以僻遠不見經傳不得與衡廬並顯然究竟脊脈則實¶
首衡尾廬而屹然高聳雄據荆吳之間謂之三巨鎭亦宜其最¶
尊白鶴峰白鶴仙人所止望之隱隱中天雲雨皆在其下東南¶
則空同諸山西北則長沙之水一髮空際蒼茫無極峰頂有崖¶
㟏岈洞嵌可容數百人或窺觸之則震雷隨至巖之下奇石萬¶
狀石牀丹室列奠雜峙乳香靈藥雪竹龍草黃精仙茅居人咸¶
扳援梯繫以入然不可䙝蓋龍湫風穴環衞出没晦明變化在¶
<pb:CK-KZ_JY310_04p002b>¶
倐歘頃菴址舊曰小桃源前有金燈塔生成石刹七成稍上爲¶
棋盤石又上有元煉丹竈或曰爐底尙存也後有大小箕峰峰¶
隱約仙翁大士像有石若盤三伏有水則其𡻕不旱側有投籙¶
簡者從之若授受然使得如孫興公蘇子瞻一過從之獨不與¶
天台羅浮並耶其隸袁者有石笋匡洲厓亦奇勝水西出爲廬¶
下六十里爲秀江¶
¶	
¶	
¶	
¶	
<pb:CK-KZ_JY310_04p003a>¶
　　遊褒禪山記　　　　　　　　　　　王安石¶
褒禪山亦謂之華山唐浮圖慧褒始舍於其址而卒葬之以故¶
其後名之曰褒禪今所謂慧空禪院者褒之廬冡也距其院東¶
五里所謂華山洞者以其乃華山之陽名之也距洞百餘步有¶
碑仆道其文漫滅獨其爲文猶可識曰花山今言華如華實之¶
華者蓋音謬也其下平曠有泉側出而[言*已]游者甚眾所謂前洞¶
也由山以上五六里有穴窈然入之甚寒問其深則雖好游者¶
不能窮也謂之後洞余與四人擁火以入入之愈深其進愈難¶
而其見愈奇有怠而欲出者曰不出火且盡遂與之俱出蓋予¶
所至比好游者尙不能十一然視其左右來而記之者巳少蓋¶
<pb:CK-KZ_JY310_04p003b>¶
其入又深則其至又加少矣方是時予之力尙足以入火尙足¶
以明也旣其出則或咎其欲出者而予亦悔其隨之而不得極¶
夫游之樂也於是予有歎焉古人之觀於天地山川草木蟲魚¶
鳥獸往往有得以其求思之深而無不在也夫夷以近則游者¶
眾險以遠則至者少而世之奇偉瑰怪非常之觀常在於險遠¶
而人之所罕至焉故非有志者不能至也有至矣不隨以止也¶
然力不足者亦不能至也有志復有力而又不隨以怠於幽暗¶
昏惑而無物以相之亦不能至也然力足以至焉於人爲可譏¶
而在已爲有悔盡吾志也而不能至者可以無悔矣其孰能譏¶
之乎此予之所得也予於仆碑又以悲乎古書之不存後世之¶
<pb:CK-KZ_JY310_04p004a>¶
謬其傳而莫能名者何可勝道也哉¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p004b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p005a>¶
　　遊廬山記　　　　　　　　　　　　　王廷珪¶
江出蜀東會於潯陽雲濤雪浪相撞擊而下是爲九江九江之¶
上有巨山崛起名甲天下自外望之巍然高大與他山未有以¶
異也環視其中磅礴鬱積崖壁怪偉琳宮佛屋鉤錦秀絕愈入¶
愈奇而不可窮乃實有以甲天下也予往偕計吏數取道山趾¶
望其巓欲躋焉探天池觀造化擘出怪譎及其至也不遇霜飈¶
雨雹炎熇赤日則陰霾宿祲翁然出於洞穴之中欲沖射人與¶
夫虺蜴蛇虎之羣磨牙澤吻而垂涎鳥道苔境之所顚墜頽崖¶
斷石之所覆壓有足以褫魄而奪氣凡遇是數者不可人意雖¶
好游者不果力躋而寄目以償所願焉政和七年十月七日道¶
<pb:CK-KZ_JY310_04p005b>¶
遇武陽聶名世自圓通同宿東林觀虎溪蓮池明日登羅漢閣¶
上白公草堂至上方五杉閣憑高望九十六峰隱見天末不可¶
名狀而香爐一峰尤勝絕草堂正坐其下宜昔時隱者之所喜¶
盤旋於此也過四林履平地五里許至實聖菴資聖而上漸峻¶
拔非數十步輒一休不可疾至厯三茅亭乃至錦繡谷聞春時¶
異葩怪卉層出雜見相錯如錦繡然自錦繡谷不半里至天池¶
妙吉祥寺去平地二十里矣是夜禮文殊於瑞光亭拜未起而¶
燈光璨發於欄楯之外大小幾百餘燈明滅合散不常僧指示¶
曰此聖燈也予不能致詰竊意名山藴靈必有神物欲示其異¶
以驚眾而然耶抑草木竹石之自有光怪而爲此耶或謂唐會¶
<pb:CK-KZ_JY310_04p006a>¶
昌中二僧藏金像於錦繡谷恐其祥光騰溢而出此說幾近歟¶
寺有貯雲菴又在絕危巒頂峭發壁立數百千仞吐雲氣而薄¶
星辰者皆出乎袵席之近明日由山北下三里至佛手崖崖下¶
淸涼瑩徹可丈餘水濺濺鳴其中有石龍首浮於泉上詭壯若¶
欲奔動視之毛髮爲竦崖西半里登相光亭觀擲筆峰坐禪臺¶
竹林遺址山中人傳數有僧見竹林寶刹於此轉盼失之故今¶
號竹林化寺復從崖東北下三里至寶林卽唐大林寺白樂天¶
嘗序此地實匡廬間第一境人迹罕至古今識游者鑱刻未泯¶
也寺三里道傍有飲牛池池一里至峰頂菴視香爐峰反在其¶
下東有文殊四望二臺老松一株極醜怪偃於四望臺之上若¶
<pb:CK-KZ_JY310_04p006b>¶
張葢然坐其下以觀浮圖之屋穹堂奧殿[刀/貝]崖架空矗在天半¶
紺碧照耀環山而四出九江波濤雪[刀/巴]砰擺振撼合而東去者¶
皆在乎履舄之下彷徉注視目不得瞬而千萬狀之變態亦不¶
可得而窮也於是下峰頂十里至普照寺而寶興石盆護國三¶
菴居峰頂普照之間又下至廣嚴寺游連枝亭復投宿東林觀¶
壁間記游者甚眾不過徑上天池佛手崖而止吾二人自謂幾¶
覽遍山北好處因回視江南地雄富内坦夷數千里氣狀淸淑¶
而茲山巉突於江濱若造物者喜設宏壯屏扞於此土使江南¶
淸淑之氣蜿蟺儲育至是礙而不得西嘗產而爲幽蘭瑞香芝¶
英竹箭之美與夫三脊之茅千尋之名材希世異物爲瑞太平¶
<pb:CK-KZ_JY310_04p007a>¶
之時未能獨當奇也尙有魁豪不世出之士埋光鏟采於其間¶
而求之復無有豈明天子在上皆己出而仕者也彼陶令與十¶
八賢者一溺於此遂終身不出蓋當時挈治世具不得設張卽¶
思自放於山谷之間而進退卒以不汙後世不敢少訾焉白樂¶
天貶潯陽慕淵明之爲人樂之不去是皆人與山相得於一時¶
者厥後當宗閔權[執/力]震赫時終不附離爲進取計氣節自高豈¶
無待而然耶予與名世冐風埃走數千里忘其悲憂感慨覊旅¶
戚戚不己之懷而驟得天地怪奇偉麗之觀則茲游所得時人¶
亦叵測云¶
¶	
<pb:CK-KZ_JY310_04p007b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p008a>¶
　　游東林記　　　　　　　　　　　　　姜　輅¶
嘉靖丁亥𡻕孟冬月游東林山路逶迤樹木蕭瑟馬踏殘黃印¶
地有聲但榴枝楓葉遙望如火樹然就近祗見其老態難同二¶
月花之嬌媚耳獨蒼松翠竹挺秀於風霜中不覺到虎溪案背¶
俱山前後如畫泉流環遶潺湲不絕響兩坊高聳一曰虎溪一¶
曰西江第一山金碧煒煌騷人創見當仰天大笑況元亮諸公¶
何怪三笑耶東林老僧引至一亭亭下有橋橋下一洞勺水暗¶
流蝙蝠輕飛出入洞口略不避人扁曰長舌溪驚問之僧曰因¶
溪聲不斷名之耳又引至井亭井深三尺許淫雨不盈久旱不¶
涸一[氵*弘]淸徹照人面目如鏡入坐方丈名公佳句崢嶸四壁起¶
<pb:CK-KZ_JY310_04p008b>¶
而誦之惟恐其盡信哉西江第一山也旣而語僧曰東林始於¶
慧遠僧答以遠公有墓塔在寺西步行萬樹中一祠祠中藏墓¶
纍石堅確如錚錚之鐵已而日[刀/巴]銜山還宿東林僧房四山靜¶
峭忽落木之風颼颼振谷少頃鐘磬齊鳴羣僧禮佛員誦徹於¶
寢所雖梨園遏雲之調亦不過此啟戶出視碧天如洗星辰森¶
列半月高懸於喬松之上星月之光宮殿之[刀/巴]上下照耀久之¶
寒氣逼人不能久住己而猛虎一聲山谷動摇羣伏驚駭語左¶
右曰此眞虎溪矣遂就枕次早作游東林記¶
¶	
¶	
<pb:CK-KZ_JY310_04p009a>¶
　　游廬山記　　　　　　　　　　　　　李夢陽¶
自白鹿洞書院涉嶺東北行並五老峰數里至尋眞觀觀今廢¶
然有石橋自觀後西北行里許並石澗入大壑路傍有石刻一¶
宋嘉定間刻剝落難識一元大德間呂師中刻也入壑行並澗¶
路石漸巉巖數里〓〓鹿洞此鎖澗口者也羣峰夾澗峭立而¶
巨石怒撐交加澗口水湍激石鬬旁有[𦈢*虖]人傴僂穿之行此所¶
謂白鹿洞云過洞復並澗轉北行數里則至水簾水簾者俗所¶
謂三級泉也然路過洞愈嶮澁行蛇徑鳥道石[𦈢*虖]間人跡罕至¶
矣水簾掛五老峰背懸崖而直下三級而後至地󼴟如游龍飛¶
蛇架空擊霆雪翻谷鳴此廬山第一觀也然李白朱子皆莫之¶
<pb:CK-KZ_JY310_04p009b>¶
至而人遂亦莫知其洞所顧輒以書院旁鹿眠塲者當之可恨¶
也斯雖略見於王褘游記然渠亦得之傳聞又以尋眞觀列之¶
白鹿洞後誤矣自書院陟嶺西北行至五老峰下並木瓜崖西¶
行則至折桂寺石橋有澗朱子嘗遊此自折桂寺循嶺而南下¶
則至白鶴觀觀劉混成棲處也觀背峰曰丹砂峰自觀西北行¶
數里至棲賢橋橋跨澗孤危宋祥符間橋也澗曰三峽澗澗石¶
旴爛而巍怪[𦈢*虖]處淵潭碧黛激則坪湃橋旁有石亭亭旁崖劖¶
錢聞詩自橋西並澗行則至玉淵路旁草間有石鮮不劖也今¶
莫能盡記玉淵蓋其澗噴湧來至此而穴石懸注窅昧聲如迅¶
雷亦天下壯觀也石上有劖字云過此爲棲賢寺今廢李白嘗¶
<pb:CK-KZ_JY310_04p010a>¶
寓此自棲賢寺西行至萬夀寺有路通廬山絕頂可至天池逾¶
澗北行則太平寺路也然臥龍潭則在五乳峰下路仍自棲賢¶
橋出澗口西行數里北逾重嶺入大壑始見潭潭亦瀑布注而¶
成者潭口有長石鱗鱗起伏猶龍也朱子嘗欲結菴潭广今崖¶
有其劖字然嵐重晝日常黯黯出臥龍潭西行數里至萬杉寺¶
程史云宋仁宗建寺當慶雲峰下崖間劖龍虎嵐慶四大字又¶
西至開先寺寺有瀑布李白詩者有龍潭黃巖雙劒鶴鳴香爐¶
諸峰又有蕭統讀書臺李煜亦嘗寓此亦廬山一大觀也自開¶
先西行十數里至歸宗寺寺有馬尾泉亦瀑布抱紫霄峰而下¶
王羲之嘗寓此洗墨養鵝皆有池其南有温泉焉自歸宗寺西¶
<pb:CK-KZ_JY310_04p010b>¶
北行則至靈溪觀觀西爲陶淵明栗里今有橋橋西北谷口有¶
巨石上有劖字言陶公醉則臥此傍有醉石館過醉石入谷行¶
有濯纓池崖有詩刻自醉石館並山南折有通書院有天生碁¶
盤石上有劖字自通書院入谷西北行則至康王坂有景德觀¶
今廢觀傍石刻谷簾泉三大字自觀東行十數里則谷簾泉也¶
亦瀑布與開先瀑布同源而分下陸羽嘗品其水自康王坂又¶
西北行則古柴桑地曰鹿子坂面陽山者陶公宅與墓處也自¶
面陽山北行可至圓通寺此一路予未之行予則自德安縣西¶
並山北東行至圓通寺寺對石耳峰前有猴溪元歐陽玄有記¶
宋黃庭堅亦寓此自圓通寺東行度石門澗登廬山尋天池寺¶
<pb:CK-KZ_JY310_04p011a>¶
度錦澗旁有錦亭路雖攀緣上然修整又林木鮮伐掘問僧曰¶
禁山也路以曳御製碑開云行一里輒有亭路旁崖平處皆字¶
刻也蓋五亭而後抵寺寺據廬山絕頂奉勅建者也鐵瓦而畫¶
廊有銅鐘象鼓悉毁於火殿前有池仰出而弗竭稱天池焉是¶
日晴晝秋高下視四海環雲若屯絮望岷峨江南北諸山皆見¶
然江與湖益細小難觀矣僧爲指石鏡鐵船獅子芙蓉諸峰乃¶
東至白鹿臺觀高皇帝自製周顚碑高古渾雄眞乃帝王之文¶
然碑亭漸崩裂又東觀竹林寺刻非篆非隸周顚手跡也又東¶
觀佛手崖然皆絕頂下游東林寺觀虎溪又至西林觀塔東又¶
觀太平宮太平宮者卽御製碑物[刀/巴]周顚處也又東至濓溪書¶
<pb:CK-KZ_JY310_04p011b>¶
院又東十餘里至周子墓墓對蓮花峰自蓮花峰東行至吳障¶
山過山逾石子相思二澗並五老峰行則至白鹿洞書院相思¶
澗者水簾下流也此廬山南北之大槩也按志廬山有大嶺與¶
九疊屏風號奇絕李白詩不云屏風九㬪雲錦張今問人咸莫¶
諳其處惟開先寺前有錦屏舖云又按王褘記是山也洪武初¶
長林蔽阻虎豹交於蹊路雖十餘里非羣數百人莫敢往今其¶
山童童赤崖耳樵夫非探絕頂不能得徑寸薪也是山名跡則¶
肇自惠遠在山北至李渤始有白鹿洞在南後又有周顚其跡¶
則絕頂正德八年夏六月李夢陽記¶
¶	
<pb:CK-KZ_JY310_04p012a>¶
　　廬山臥龍菴記　　　　　　　　　　　朱　熹¶
臥龍菴在廬山之陽五乳峰下予自少讀龜山先生楊公詩見¶
其記臥龍劉君隱居辟穀木食澗飲蓋己度百𡻕而神淸眼碧¶
客至輒先知之則固已知有是菴矣去𡻕蒙恩來此又得陳舜¶
俞廬山記讀之其言日凡廬山之所以著於天下蓋有開先之¶
瀑布見於徐凝李白之詩康王之水簾見於陸羽之茶經至於¶
幽深險絕皆有水石之美也此菴之西蒼崖四立怒瀑中瀉大¶
壑淵深凜然可畏有黃石數丈隱映連屬在激浪中視者[目*玄]轉¶
若欲蜿蜒飛舞故名臥龍此山水之特勝處也於是又知其泉¶
石之勝乃如此間以行田始得至其所則菴旣無有而劉君亦¶
<pb:CK-KZ_JY310_04p012b>¶
不可復見獨其泉石之勝猶昔然其壯偉奇特之[執/力]則有非陳¶
記所能彷彿者予旣惜其出於荒堙廢壤而又幸其深阻敻絕¶
非車塵馬跡所能到倘可得擅而有也乃捐俸錢十萬屬西園¶
隱者崔君嘉彥因其舊址縳屋數椽將徙居焉又緣名潭之義¶
畫漢丞相諸葛公之像寘之堂中而故友張敬夫嘗爲賦詩以¶
紀其事然菴距潭猶數百步步亂石間三涉澗水乃至又無所¶
托足以寓瞻眺因相其東崖鑿石爲磴而攀緣以度稍下乃得¶
巨石橫出澗中仰翳喬木俯瞰淸流前對飛瀑最爲谷中勝處¶
遂復作亭其上牓曰起亭以爲龍之淵臥者可以起而天行矣¶
¶	
<pb:CK-KZ_JY310_04p013a>¶
　　廬山棲賢寺新修僧堂記　　　　　　　蘇　轍¶
元豐三年予得罪遷高安夏六月過廬山知其勝而不敢留留¶
二日涉其山之陽入棲賢谷谷中多大石岌嶪相倚水行石間¶
其聲如雷霆如千乘車行者震掉不能自持雖三峽之嶮不過¶
也故其橋曰三峽渡橋而東依山循水水平如白練橫觸巨石¶
滙爲大車輪流轉洶湧窮水之變院據其上流右倚石壁左俯¶
流水石壁之址僧堂在焉狂風怪石翔舞於簷上杉松竹箭橫¶
生倒植蔥蒨相糾每大風雨至堂中之人疑將壓焉問之習廬¶
山者日雖茲山之勝棲賢蓋以一二數矣明年長老智遷使其¶
徒惠遷謁予於高安日吾僧堂自始建至今六十年矣瓦敗木¶
<pb:CK-KZ_JY310_04p013b>¶
朽無以待四方之客惠遷能以其勤力新之完壯邃密非復其¶
舊願爲文以志之余聞之求道者非有飲食衣服居處之求然¶
使其飲食得充衣服得完居處得安於以求道而無外擾則其¶
爲道也輕此古之達者所以必因山林築室廬蓄蔬米以待四¶
方之游者而二遷之所以寘力而不懈也夫士居於塵垢之中¶
紛紜之變日遘於前而中心未始一日忘道况乎深山之巖野¶
水之垠有堂以居有食以飽是非榮辱不接於心耳而忽焉不¶
省也哉孔子曰朝聞道夕死可矣今夫騁騖乎俗學而不聞大¶
道雖勤勞没齒予知其無以死也苟一日聞道雖卽死無餘事¶
矣故予因二遷之意而以吿其來者夫豈無人乎哉四年五月¶
<pb:CK-KZ_JY310_04p014a>¶
初九日眉陽蘇轍記¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p014b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p015a>¶
　　廬山草堂記　　　　　　　　　　　　白居易¶
匡廬奇秀甲天下山山北峰曰香爐峰北寺曰遺愛寺介峰寺¶
間其境勝絕又甲廬山元和十一年秋太原人白樂天見而愛¶
之若遠行客過故鄉戀戀不能去因面峰腋寺作爲草堂明年¶
春草堂成三間兩柱二室四牖廣袤豐殺一稱心力洞北戶來¶
陰風防徂暑也敞南甍納陽日虞祁寒也木斲而已不加丹牆¶
圬而已不加白墄階用石牕用紙竹簾紵幃率稱是焉堂中¶
設木榻四素屏二漆琴一張儒道佛書各三兩巻樂天旣來爲¶
主仰觀山俯聽泉傍睨竹樹雲石自辰及酉應接不暇俄而物¶
誘氣隨外適内和一宿體甯再宿心恬三宿後頽然嗒然不知¶
<pb:CK-KZ_JY310_04p015b>¶
其然而然自問其故答曰是居也前有平地輪廣十丈中有平¶
臺半平地臺南有方池倍平臺環池多山竹野卉池中生白蓮¶
白魚又南抵石澗夾澗有古松老杉大僅十人圍高不知幾百¶
尺修柯戞雲低枝拂潭如幢竪如蓋張如龍蛇走松下多灌叢¶
蘿蔦葉蔓駢織承翳日月光不到地盛夏風氣如八九月時下¶
鋪白石爲出入道堂北五步據層崖積石嵌空垤塊雜木異草¶
蓋覆其上綠陰蒙蒙朱實離離不識其名四時一[刀/巴]又有飛泉¶
植茗就以烹燀好事者見可以永日堂東有瀑布水懸三尺瀉¶
階隅落石渠昏曉如練[刀/巴]夜中如環佩琴筑聲堂西倚北崖右¶
趾以剖竹架空引崖上泉脈分綫懸自簷注砌纍纍如貫珠霏¶
<pb:CK-KZ_JY310_04p016a>¶
微如雨露滴[氵*𠪱]飄灑隨風遠去其四旁耳目杖屨可及者春有¶
錦繡谷花夏有石門澗雲秋有虎溪月冬有爐峰雪陰晴顯晦¶
昏旦含吐千變萬狀不可殫紀覼縷而言故云甲廬山者噫凡¶
人豐一屋華一簀而起居其間尙不免有驕穩之態今我爲是¶
物主物至致知各以類至又安得不外適内和體甯心恬哉且¶
永遠宗雷輩十八人同入此山老死不反去我千載我知其心¶
以是哉矧予自思從幼迨老若白屋若朱門凡所止雖一日二¶
日輒覆簣土爲臺聚拳石爲山環斗水爲池其喜山水病癖如¶
此一旦蹇剝來佐江郡郡守以優容而撫我廬山以靈勝待我¶
是天與我時地與我所卒獲所好又何以求焉尙以冗員所覊¶
<pb:CK-KZ_JY310_04p016b>¶
餘累未盡或往或來未遑甯處待予異時弟妹婚嫁畢司馬𡻕¶
秩滿出處行止得以自遂則必左手引妻子右手抱琴書終老¶
於斯以成就我生平之志淸泉白石實聞此言時三月二十七¶
日始居新堂四月九日與河南元集虛范陽張允中南陽張深¶
之東西二林寺長老凑朗滿晦堅等凡二十有二人具齋施茶¶
果以落之因爲草堂記¶
¶	
¶	
¶	
¶	
<pb:CK-KZ_JY310_04p017a>¶
　游廬山記¶
　　入東林寺記　　　　　　　　　　　　袁宏道¶
江州半日程抵東林石路縈折然猶未當山足遠公奧而菴之¶
宗雷陶謝疊足而崖竇之雖微隹山水固己心折殿前藕池耘¶
爲稻畦數年前忽秀白蓮一枝妄意六時堂中人當有來者此¶
一時也茶竟聽泉石上遇其[氵*弘]則潄嶼則坐不覺至西林時微¶
雨山[刀/巴]爲雲所扄稍露半髻獨下雉諸巒晴霞如彩光射澄湖¶
冶波鱗鱗西望良久乃去¶
　　雲峰寺至天池寺記¶
雲峰寺而上道愈嶬靑崖邃谷匝疊而行絮而粘屨者曰雲幽¶
<pb:CK-KZ_JY310_04p017b>¶
咽而風[糸*玄]者曰澗獨石而梁一絲百尺下臨千仞者曰錦澗橋¶
纈紅縈碧蜿蜒而道者曰九疊屏(一名九旗峯)怒而兀忽如悍夫之¶
介而相怖者曰鐵船峰數里一息芟崖而亭之者五路嶔削杖¶
而躋遇泉則巻葉以酌過試心石望竹林寺後戶泉韻木響皆¶
若梵唄乃拜亭盡梵刹出上霄諸峰障而立猶在天半佛廬甚¶
華整覆以鐵一溪漲綠冷然堦下稍定乃上文殊臺俯盤鷹見¶
背千頃一杯少焉雲縷縷出石下繚松而過若茶煙之在枝己¶
乃爲人物鳥獸狀忽然匝地大地皆澎湃撫松坐石上碧落而¶
下白雲是亦幽奇變幻之極也走告山僧山僧曰此恒也無足¶
道¶
<pb:CK-KZ_JY310_04p018a>¶
　　石門澗記　　　　　　　　　　　　　周景式¶
石門山在康王谷東北八十餘里是一山之大谷有澗水名石¶
門澗吐源渡遠爲眾泉之宗每夏霖秋潦轉石發樹聲動數十¶
里　又廬山之北有石門水水出嶺端有雙石高竦其狀若門¶
因有石門之目焉水道雙石之中縣流飛澍近三百許步望之¶
連天若曳飛練於霄漢中矣¶
山疏云石門澗在文殊寺南有潭曰烏龍潭石門者中有三石¶
相望並峙如門也澗水源於長衝漾於擲筆之前與九奇之水¶
會而注於白龍潭西至於石門出峽與上霄之水會而北流播¶
於陶家埠滙於鶴問賽入於龍開河文殊寺旣在深谷中又迫¶
<pb:CK-KZ_JY310_04p018b>¶
近門石四山壁立巉巉如積鐵水聲淙然遇雨漲溢喧豗終日¶
不聞人語聲山麓諸寺此最稱奇邃焉¶
遠法師傳稱慧遠居廬山三十年凡再至石門其廬山諸道人¶
游石門詩序云石門在精舍南十餘里一名障山基連大嶺體¶
絕眾阜闢三泉之會並立而開流傾巖玄映其上蒙形表於自¶
然故因以爲名此雖廬山之一隅實斯地之奇觀皆傳之於舊¶
俗而未觀者眾將由懸瀨險峻人獸迹絕逕回曲阜路阻行難¶
故罕經焉釋法師以隆安四年仲夏之月因詠山水遂杖錫而¶
游於時交徒三十餘人咸拂衣晨征悠然增興雖林壑幽邃而¶
開途競進雖乘危履石並以所悦爲安旣至則援木尋葛厯險¶
<pb:CK-KZ_JY310_04p019a>¶
窮崖猿臂相引僅乃造極於是擁藤倚崖詳觀其下始知七嶺¶
之美藴奇於此雙闕對峙其前重巖映帶其後巒阜周回以爲¶
障崇巖四營而開宇其中則有石臺石池宮館之象觸類之形¶
致可樂也淸泉分流而合注綠淵鏡靜於天池文石發彩煥若¶
披面檉松芳草蔚然光目其爲神麗亦已備矣斯日也眾情奔¶
悦矚覽無厭游觀未久而天氣屢變霄霧晨集則萬象隱形流¶
光回照則眾山倒影開闔之際狀有靈焉而不可測也乃其將¶
登則翔禽拂翮鳴猿厲響歸雲迴駕想羽人之來儀哀聲相和¶
若玄音之有寄雖彷彿猶聞而神以之暢雖樂不期歡而欣以¶
永日當其冲豫自得信有味焉而未易言也退而尋之夫崖谷¶
<pb:CK-KZ_JY310_04p019b>¶
之間會物無主應不以情而開興引人深致若此豈不以虛明¶
朗其照閒邃篤其情耶並三復斯談昧然未盡俄而太陽告盡¶
所存已往乃悟幽人之玄覽遠恒物之大情其爲神趣豈山水¶
而己哉於是徘徊崇嶺流目四矚九江如帶邱阜成垤因此而¶
推形有巨細智亦宜然乃喟然歎宇宙雖遐古今一契靈鷲邈¶
矣荒途日隔不有哲人風跡誰存應聲悟遠慨焉長懷各欣一¶
遇之同歡感良辰之難再情發於中遂共詠之云爾然趣興非¶
有本領理感而興自生忽聞石門游奇唱發幽情褰裳思雲鶴¶
望崖想曾城馳步乘長巖不覺質自輕矯首登靈闕眇若凌太¶
淸端坐運虛論轉彼玄中經神仙同物化未若兩俱㝠¶
<pb:CK-KZ_JY310_04p020a>¶
　　石鐘山記　　　　　　　　　　　　　蘇　軾¶
水經云彭蠡之口有石鐘山焉酈元以爲下臨深潭微風鼓浪¶
水石相搏聲如洪鐘是説也人常疑之今以鐘磬置水中雖大¶
風浪不能鳴也而况石乎至唐李渤始訪其遺跡得雙石於潭¶
上扣而聆之南聲函胡北音淸越枹止響騰餘韻徐歇自以爲¶
得之矣然是說也余尤疑之石之鏗然有聲者所在皆是也而¶
此獨以鐘名何哉元豊七年六月丁丑余自齊安舟行適臨江¶
而長子邁將赴饒之德興尉送之至湖口因得觀所謂石鐘者¶
寺僧使小童持斧於亂石間擇其一二扣之硿硿然予固笑而¶
不信也至暮夜月明獨與邁乘小舟至絕壁下大石側立千仞¶
<pb:CK-KZ_JY310_04p020b>¶
如猛獸奇鬼森然欲摶人而山上棲鶻聞人聲亦驚起磔磔雲¶
霄間又有若老人欬且笑於山谷中者或曰此鸛鶴也予方心¶
動欲還而大聲發於水上噌吰如鐘鼓不絕舟人大恐徐而察¶
之則上下皆石穴[𦈢*虖]不知其淺深微波入焉涵澹澎湃而爲此¶
也舟迴至兩山間將入港口有大石當中流可坐百人空中而¶
多竅與風水相吞吐有窾坎鏜鎝之聲與向之噌吰者相應如¶
樂作焉因笑謂邁曰汝識之乎噌吰者周景王之無射也窾坎¶
鏜鎝者魏獻子之歌鐘也古之人不予欺也事不目見耳聞而¶
臆斷其有無可乎酈元之所見聞殆與余同而言之不詳士大¶
夫終不肯以小舟夜泊絕壁之下故莫能知而漁工水師雖知¶
<pb:CK-KZ_JY310_04p021a>¶
而不能言此世所以不傳也而陋者乃以斧斤考擊而求之自¶
以爲得其實予是以記之蓋歎酈元之簡而笑李渤之陋也¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p021b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p022a>¶
　　鄱陽山水記　　　　　　　　　　　　孫仲益¶
鄱陽山水名天下而龍停溪最勝介於德興餘千二邑之間眾¶
山面内環擁林立層巒疊嶂煙雲相連蒼籐翠木縈絡搖掇如¶
坐九疊屏如行五十里錦步障而大谿橫其前眾水入焉旁有¶
湧泉坌溢四出高有懸霤潀瀉而下犇雲濺雪雷輥雹散跳波¶
急洑千態萬狀旣停旣平循山而行大者瀦爲湖小者聚爲潭¶
井如曳練如臥白虹沈沈無聲盡水之變而魏公彥成築一第¶
其上爲門爲堂周以兩廡閣以望與曠宜有高明朗徹之觀室¶
以處與奥宜極窈窕幽深之趣左修梧右叢桂藏書之府舍官¶
之館供佛奉道各有攸處然後跨兩崖爲閣道於重門内以便¶
<pb:CK-KZ_JY310_04p022b>¶
往來開雲扃抗水榭直欄橫檻朱甍素脊高者出林杪下者附¶
山趾花竹映帶隱見明滅望之若化城然每遇勝日或命車或¶
杖[竹/束]披風松下待月竹間觀瀾石上行吟坐嘯縱意所如鳥獸¶
蟲魚之遨遊舉熙熙然相忘於物之外雖桃源之勝不過也於¶
是彥成以書來告曰吾觀王公貴人厭軒冕之樂一朝憣然思¶
欲振纓上之塵於淸泉白石之間而不得去則畫寒林雪竹黃¶
蘆睡鴨於團扇曲屏以供耳目之玩而寄意焉今吾卜一區獲¶
此奇勝幸爲我識之乃爲之記¶
¶	
¶	
<pb:CK-KZ_JY310_04p023a>¶
　　遊小孤山記　　　　　　　　　　　　陸　游¶
八月一日過烽火磯南朝自武昌至京口列置烽燧此山當是¶
其一也自舟中望山突兀而已及抛江過其下嵌崖竇穴怪奇¶
萬狀[刀/巴]澤瑩潤亦與他石迥異又有一石不附山傑然特起高¶
百餘尺丹藤翠蔓羅絡其上如寶妝屏風是日風靜舟行頗遲¶
又秋深潦縮故得盡見杜老所謂幸有舟楫遲得盡所厯妙也¶
過澎浪磯小孤山二山東西相望小孤屬舒川宿松縣有戍兵¶
凡江中獨山如金山焦山落星之類皆名天下然峭拔秀麗皆¶
不可與小孤比數十里外望之碧峰巉然孤起上干雲霄已非¶
他山可擬愈近愈秀冬夏晴雨姿態萬變信造化之尤物也但¶
<pb:CK-KZ_JY310_04p023b>¶
祠宇極於荒殘若稍飾之以樓觀亭榭與江山相發揮自當高¶
出金山之上矣廟在山之西麓額曰惠濟神曰安濟夫人紹興¶
初張魏公自湖湘還嘗加營葺有碑載其事又有別祠在彭澤¶
縣三面臨江倒影水中亦占一山之勝舟過磯雖無風亦浪湧¶
蓋以此得名也昔人詩有舟中估客莫漫狂小姑前年嫁彭郎¶
之句傳者因爲小孤廟有彭郎像彭郎廟有小姑像實不然也¶
晚泊沙夾距小孤一里微雨復以小艇遊廟中南望彭澤都昌¶
諸山煙雨空濛鷗鷺滅没極登臨之勝徙倚久之而歸方立廟¶
門有迅鶻搏水禽掠而江東南去甚可壯也廟祝云山有栖鶻¶
甚多¶
<pb:CK-KZ_JY310_04p024a>¶
　　游文山觀大水記　　　　　　　　　　文天祥¶
自文山門而入道萬松下至天圖畫一江橫其前行數百步盡¶
一嶺爲松江亭亭接堤二千尺盡處爲障東橋橋外數十步爲¶
道體堂自堂之右循嶺而登爲銀灣臨江最高處也銀灣之上¶
有亭曰白石靑巖曰六月雪有橋曰兩峰之間而止焉天圖畫¶
居其西兩峰之間居其東東西相望二三里此文山濱江一直¶
之大概也戊辰𡻕予自禁廬罷歸日往來徜徉其間蓋開山至¶
是兩年餘矣五月十四日大水報者至時館中有杜伯揚蕭敬¶
夫輒呼馬戒車與二客疾馳觀焉未至天圖畫其聲如疾風暴¶
雷轟豗震蕩而不可禦臨岸側目不得往視而臨江之秧畦菜¶
<pb:CK-KZ_JY310_04p024b>¶
隴悉爲洪流矣及松江亭亭之對爲洲洲故垤然隆起及是僅¶
有洲頂而首尾俱失老松數十本及水者爭相跛曳有偃蹇不¶
伏之狀至鄣東橋坐而面上游水從六月雪而下如建瓴千萬¶
丈洶湧澎湃直送乎吾前異哉至道體堂堂前石林立舊浮出¶
水面如有力者一夜[刀/貝]去酒數行使人候六月雪可進與否圍¶
棋以待之復命曰水斷道遂止如銀灣山[執/力]回曲水至此而旋¶
前是立亭以據委折之會乃不知一覽東西二三里而水之情¶
狀無一可逃遁故自今而言則銀灣遂爲觀瀾之絕奇矣坐亭¶
上相與諧謔賦詩縱其體狀期盡其氣力以庶幾其萬一予曰¶
風雨移三峽雷霆擘兩山伯揚曰雷霆眞自地中出河漠莫從¶
<pb:CK-KZ_JY310_04p025a>¶
天上翻敬夫日八風捲地翻雷穴萬甲從天驟雪騣倚闌踰時¶
詭異卓絕之觀不可終極而漸吿晚矣¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p025b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p026a>¶
　　游鄢家山記　　　　　　　　　　　　徐世溥¶
出秦人洞將往蕭嶺曲道委蛇左右花草夾路不知其名採之¶
不忍目賞不給遂乃坐石上攬玩久之望前路煙樹相與淺深¶
若可披尋乃取道往行田徑循迴溪愈曲愈幽從小徑入地方¶
十畝畦有芋畝有禾淸池映沙魚不網四面高山環合山皆¶
修竹巖多草花巖下有蠨蛸結網小竹間風吹花落皆繫網上¶
不則飛墮池中魚往就食之不可得遂𨔁然而反若有所驚者¶
茅屋十餘居人皆悶悶無所識從之沽贈以棐栗山蔬因上山¶
坐竹下飲之竹葉滿天仰不見日俯見日影風來竹動日影搖¶
碎方圓不定欣慨良久問其山不知名問其氏鄢姓云云¶
<pb:CK-KZ_JY310_04p026b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p027a>¶
　　擬峴臺記　　　　　　　　　　　　　曾　鞏¶
尙書司封員外郎晉國裴君治撫州之二年因城之東隅作臺¶
以遊而命之曰擬峴臺謂其山谿之形擬平峴山也數與其屬¶
與州之寄客者游而間獨求記於予初州之東其城因大邱其¶
隍因大谿其隅因客土以出谿上其外連山高陵野林荒墟遠¶
近高下壯大閎廓怪奇可喜之觀環撫之東南者可坐而見也¶
然而雨墮潦毁蓋藏棄委於榛藂茀草之間未有卽而愛之者¶
也君得之而喜增甓與土易其破[𦈢*夬]去榛與草發其亢爽繚以¶
橫檻覆以高甍因而爲臺以脱埃氛絕煩囂出雲氣而臨風雨¶
然後溪之平沙漫流微風遠響與夫浪波洶湧破山拔木之奔¶
<pb:CK-KZ_JY310_04p027b>¶
放高桅勁艣沙禽水獸下上而沈浮者皆出履舄之下山之蒼¶
顏秀壁巓崖拔出挾光景而薄星辰至於平岡長陸虎豹踞而¶
龍蛇走與荒蹊聚落樹陰晦曖游人行旅隱見而繼續者皆出¶
袵席之内若夫雲煙開斂日光出没四時朝暮雨暘明晦變化¶
之不同則雖覽之不厭而雖有智者亦不能窮其狀也或飲者¶
淋漓歌者激烈或靚觀微步旁皇徙倚則得於耳目與得之於¶
身心者雖所寓之樂有殊而亦各適其適也君旣因其土俗而¶
治以簡靜得以休其暇日而寓其樂於此州人士女樂其安且¶
治而又得游觀之美亦將同其樂也故予爲之記¶
¶	
<pb:CK-KZ_JY310_04p028a>¶
　　春浮園記　　　　　　　　　　　　　蕭士瑋¶
余世家柳溪楊文貞貽先宗伯有溪影入簾春雨足之句余園¶
去柳溪可二百武背市[刀/貝]郭便耕釣之樂而無鳴犬之驚結屋¶
數椽以畜妻子左帶平原水木幽茂蟬鳴鳥呼頗類山谷折而¶
北爲公安亭亭古壇地也霜雪之所磨戞風雨之所剝蝕虬枝¶
鐵幹俱己蕩爲冷風煙雲亭獨嶷然若魯之靈光每婆娑其下¶
令人有遺世之想焉稍前則金粟堂老桂叢生其中其東有廊¶
臨芙蓉池清露晨流荷香細細倚笑臨風致足樂也從此走嬋¶
娟逕逕濱湖修竹數畝便娟可愛因取孟東野竹嬋娟以名之¶
逕窮有洲如月望遠樹如薺上則杯山矣山半峙湖中從湖視¶
<pb:CK-KZ_JY310_04p028b>¶
山如杯從山視湖還如螺泛泛於盆中也陟其巓魚游樹杪人¶
行鏡中樹影俱從中流而見走山麓則聽鶯弄也弱肌欲眠嬌¶
喉宛轉雜以絲竹便欲臥耳弄北有橋橋可百武目力所際波¶
遙似岸岸外固湖也每風發水橫鳥難徑度輒擇邊而飛橋最¶
宜月秋澄輪滿迫以驚湍[執/力]不能員泠泠有聲耳其被於地人¶
以爲霜也從林而落風斯瀾矣竟無月焉者久之得山焉曳如¶
練光漸移過樹乃知是月也月竟小矣橋之南古柏林立皆宋¶
元物也自茲數百武叢篁夾路時避時就輒與人易其藏一邱¶
於曲折之中者宿雲墩也古籐夀樟屯雲宿霧薰風徐來輒爲¶
所留久之乃得去故雖暑月益懷霜氣去墩數十武植緋桃百¶
<pb:CK-KZ_JY310_04p029a>¶
株紅妝臨水嫣然可愛稍前則走愚山道也疊嶂夾天角立競¶
出長江一線時見樹杪帆影千章半落酒杯碧知湖外草[刀/巴]如¶
煙白在山腰雲容似帶谷出其足與水爭地水囓其趾撥爾而¶
怒挾以罡風[執/力]恒欲墮游者縱饒勝情亦難穩坐旁孿一山往¶
來水上朝似東行暮欲西徙衝寒梅放香聞十里者浮山也山¶
空無人花自開落參差遠樹微露綺疏是爲秋聲閣矣閣旁種¶
玉蘭西府海棠之類太眞霑醉午睡初足虢國承恩平明淡掃¶
憑欄靜對不惟忘憂可以忘老至於四時之變亦畧可言門掩¶
黃昏數陣香雪淚濕胭脂幾番紅雨一往深情幽閨無賴若夫¶
木葉微脫寒鴉數點山氣夕隹歸飛千翼蕭條高寄斯固幽人¶
<pb:CK-KZ_JY310_04p029b>¶
之微致矣兼以夏之日冬之夜闔扉晝酣棋聲松間月明林下¶
美人忽來雖暄凄頗異而爲歡畧同又况氣候變於昏旦[丘*卩]壑¶
殊其晴陰自非身習鮮不河漢橫舟而渡林木翳然者蕭齋也¶
齋旁亦結小閣東望瑤山王子年上昇之所也北眺娬姥陶皮¶
二仙丹竈在焉予少有輕舉之志長而知天上至尊檢校最勤¶
酧接甚勞縱獲難老性亦不耐又情幽斯鈍想明斯聰仰箭射¶
空[執/力]盡還墜熠熠淸擾徒自苦耳何如水邊林下得以澄懷觀¶
道故一[丘*卩]雖小備極登臨之巧者蓋欲終老於其中也山南數¶
武列植木樨芳烈撲人鼻久成勞拾級而登一樹一臺前帶平¶
湖後枕古樹遊人至此足倦嘗地差可少憩矣臺南古樹百章¶
<pb:CK-KZ_JY310_04p030a>¶
孫枝旁柯咸可蔽牛日月至此輒相隱避光如雨點自枝間墮¶
微風鱗鱗時碧時白如千尺霧縠布地上也每高天流火揮汗¶
成漿累徙不如意纔入其中便想衣裘茗柯田田綴以寒花綽¶
約氷雪微風聞香澤水仙差堪作婢耳過此卽還公安亭道也¶
予園居多暇涉筆及此大約如郭忠恕寫天外遠山澹澹數峰¶
聊自怡耳安得吳道子一日之功李師訓數年之力以盡予園¶
之致也春浮主人曰昔魏公子無忌奪符臥内椎晉鄙軍西𨚫¶
强秦北存弱趙志意亦大豪矣及功成身疑進退失據日飲醕¶
酒弄婦人以消耗其雄心烈士莫年大致然也若夫情之所至¶
一往而深遵途而騁窮轍而歎蘭亭金谷達人之勝槩也而痛¶
<pb:CK-KZ_JY310_04p030b>¶
性命之不永感凋落之無期𨓜少云欣於所遇快然自足及所¶
之旣倦情隨事遷感慨係之矣桑葉落而長年悲其亦有大不¶
得已者以奪其任生之情者乎予年來壯心己盡深情猶存一¶
邱一聊以極予情之所至耳嗟乎情非我能忘之也送君者¶
皆自崖而返水窮山盡行興自銷耳亦有戰勝而肥爲予不知¶
者乎東風至而酒湛溢其中氣已薄矣夫固不及情者矣¶
¶	
¶	
¶	
¶	
<pb:CK-KZ_JY310_04p031a>¶
　　游石籠記　　　　　　　　　　　　　王　嚮¶
龍安自陂下東入其山躡浮雲而上之極十里有羣石環會突¶
立石頂有雙瀑淙下有石澗廣六七尋傍無荒茅萑葦之[禾*𡻕]而¶
其水無泥沙皆清冷可啜游魚沈泳厯厯可見而水間之石或¶
哮然如巖或剜然如臼或偃然如槽或落然如盂端正瑩徹類¶
非鐫鑿之能及凡若此行數十步卽至其所謂石籠者籠之狀¶
類巨槽而圜圍斗壁下濶五丈會一澗之水而環之已卽復泄¶
而爲澗前之巖者槽者盂者又紛羅錯列亦無苔蘚泥沙之[禾*𡻕]¶
焉由此少進而澗下之石乃坦然成盤縱數十尺盤之中直發¶
小甽廣纔盈咫而一澗之水又悉流於盤之下其聲瓏瓏若雷¶
<pb:CK-KZ_JY310_04p031b>¶
窺其底廣深不可窮而水涓涓可愛熙甯九年余在龍安時與¶
諸生尋泉流而得其處於是樂而忘歸焉夫天作而地藏之以¶
遺其人者可謂至矣雖然惜其不出於通都大邑之郊而藏乎¶
窮山絕壑之下而不爲好游而附[執/力]者之所知也使當唐時爲¶
柳宗元李愿等見之則其爲名也豈特石潭盤谷之比哉¶
¶	
¶	
¶	
¶	
¶	
<pb:CK-KZ_JY310_04p032a>¶
　　游窪泉記　　　　　　　　　　　　　劉　楚¶
漳洲之東有流泉焉其源發乎桃花洞之奧出洞口與鄧家源¶
水合而西行紆徐曲折循古株山之麓以達於漳洲上下六七¶
里許率[刀/貝]山而挾田田盤迴兩山間至漳洲始衍夷而平曠疇¶
壟彌望水下激成崖深行地中故田若益高水若益下耕者俯¶
臨之不能致昔有備旱潦者築巨堰堨其衝以消息之堰高與¶
田等隱若東峽春雨時止水灧灧交田面截奔蓄深溢流下飛¶
久之浮壤漂滌地骨出露陂陀盤辟輪囷突兀中流兩崖直堰¶
之下其廣可數畝而土礫殽磽若棄地然每秋高氣澄漲落潦¶
縮泉一線穿襲土絡間日刮月劘𨔛成盤窟深者若井淺者若¶
<pb:CK-KZ_JY310_04p032b>¶
臼圓者若盤杅虛者如鼎鑊旋轉如碾渦欹瀉若瓴甋鏗然有¶
聲悠然下赴乃交注上磧之兩腋積墮而旁垂穹窿搜抉蜷若¶
象鼻獨盤屹而中峙其左則抵突而漫頂珠跳雪濺喣沬騰沸¶
其右則投間懸絕若銀綆瓊刀飄風射虛以合注於磧下之大¶
窪而聚焉廣可三尺餘從五尺深如從之數而加二腹洞吻呿¶
若欹甕然四圍周環高擬壁壘其土堅密近於石表黎黑而中¶
黃黃蠟黎鐵塗以靑蒼雜以騂赤赤者朱殷白者凝脂湍潄波¶
撞下空旁隙爲燕巢爲蜂戶爲蟻蛭爲羊胃爲縠紋爲錦綺爲¶
金鎻甲爲鍾乳滑潤磊砢嵌巖燦爛不可名狀其底瑩徹絕泥¶
滓白沙錦石塡壅其中水旋於窪若走石赴捄然乃折而蛇行¶
<pb:CK-KZ_JY310_04p033a>¶
渟洑爲坎者再又西北行循洲之陰以出黃塘之右蓋由是趨¶
白家橋厯石岡之陽遂北入章江矣泉初未有奇之者𡻕丁未¶
六月夏予弟野始與其客[丘*卩]弘道步於其東原寓舍之西嶺尋¶
幽而得之欣然以爲奇明日予兄子中與予俱往觀之方循崖¶
步嬉己翛然有濠濮間意及注視水鏡溶溶若空乃解冠振衣¶
浴於大窪時暑溽方藴水落厓半時時小魚跳擲空明仰捫絕¶
壁不見日影笑語響答如在盎中四人者皆樂而忘歸焉予弟¶
野爲予言始來游時蓋探足而復卻者數四毛髮森𥪡有戒心¶
焉弘道又言其下有小窪深可没脰而弗之及意或有神物居¶
之蓋不可知也予以爲是泉之出也久矣有灌注流演之利無¶
<pb:CK-KZ_JY310_04p033b>¶
機械激决之勞徒爲巖谷之所掩伏草莽之所蒙翳蛇蟲魚鳥¶
牛馬之所憑聚而飲踐宜過者掉臂不顧也然堰之防之遏抑¶
沮尼使不得遂其安流邁往之志乃委伏頓折匿迹於幽遐寂¶
寞之濱至哀鳴怒號漂觸沙石而不已亦可悲矣抑古者窪尊¶
而杯飲茲泉合尊罍之體有窪之義焉請名之曰窪泉且將作¶
亭其上余兄弟日與賓客游詠於斯以滌其壅滯廓其清明而¶
庶幾相忘於太古淳龐之理不亦可乎¶
¶	
¶	
¶	
<pb:CK-KZ_JY310_04p034a>¶
　　記柴桑　　　　　　　　　　　　　　何　璧¶
柴桑山在九江郡城西南九十里寰宇記柴桑近粟里陶潛此¶
中人潛人品甚高歸去來一篇足道本[刀/巴]憶當時率然而出率¶
然而歸使人想見是公解裝登舟尋三徑而樂吾廬者至今雖¶
不可迹問然墟煙村柳何地無之正惜少如潛者耳¶
¶	
¶	
¶	
¶	
¶	
<pb:CK-KZ_JY310_04p034b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p035a>¶
　　游西山錄　　　　　　　　　　　　　周必大¶
十一月乙丑朔丙寅日南至抵豫章泊南浦亭在洪喬門職方¶
乘云對岸卽殷洪喬投書渚也登柱頰亭望西山以陰雨不快¶
心目丁卯游鐵柱觀柱在小池中高二三尺狀類假山道士云¶
每𡻕池水溢則江漲枯則江落今𡻕反是辛未上藍長老了賢¶
攜素饌來壬申赴府會於滕王閣天氣晴爽得西山之勝職方¶
乘引水經及十道四蕃志云西山一名厭原山甲戌出北門過¶
大甯寺同長老登列岫亭得西山之面又過大梵寺登秋屏閣¶
職方乘云不知誰所立但引曾子固云見西山正且盡者惟此¶
閣耳又過薦福寺觀淺沙泉馬跑泉寺有鐘光化三年節度使¶
<pb:CK-KZ_JY310_04p035b>¶
鍾傳造乙亥赴汪漕會於列岫亭酌淺沙馬跑泉程公闢嘗作¶
雙泉堂潘興嗣爲記其旁卽淸源眞人祠所謂灌口二郎也舊¶
皆在城内李伯紀紹興初爲帥損城使可守遂在城外然其濶¶
亦未易守也丙子赴沈帥會於孺子亭亭在東湖陳阜卿所創¶
四圍皆荷也丁丑以小舟絕江爲西山之游初至沙井口按圖¶
志云在章江西岸石頭之上許旌陽謂吾升天後一千二百四¶
十年豫章江心忽生沙洲掩過沙井口是八百人得仙時也今¶
相去尙十數丈陸行二十五里至貞觀院登閣觀禪月羅漢摹¶
本又五里入上藍庄至吳靖州伯思墳菴又五里而遠至鸞岡¶
三徐蓋葬其旁三徐者衞尉卿延休騎省[金*玄]内史鍇也元祐八¶
<pb:CK-KZ_JY310_04p036a>¶
年張商英作祠堂記今有畫像稍前卽翠崖也棟宇沈隱氣像¶
閎壯南唐保大間有澄源禪師無殷住此山李主甚敬之旣死¶
祭以文時本朝建隆元年也韓熙載之爲銘其後死心居此而¶
雲峰月亦悟道故江西號爲勝地飯罷同長老了賢步觀洪崖¶
井深不可測舊有橋跨其上今廢寺引崖水以給用又滙其流¶
激大輪爲磨院去崖數十步有奉聖宮今日紫淸徐[金*玄]爲記有¶
唐肅宗像道士僅數人歸宿翠崖方丈觀李主賜無殷詔書皆¶
用澄心堂紙每書日後卽押字印文如絲髮予題云李氏世敬¶
桑門其賜書徧江左諸剎至於不失舊物如翠崖者鮮矣戊寅¶
早乘小舟循溪依嶺行一二里望所謂藥臼者在石澗湍流中¶
<pb:CK-KZ_JY310_04p036b>¶
如石盤然次度牛欄嶺茶園嶺最後度湯家嶺回望生米洲乃¶
至香城寺榜曰咸通香城蘭若八年鎭南節度使嚴景書昔東¶
晉隆安中曇顯肇居此山嘗與陸靜修論見北齊高僧傳今¶
長老如晦妙喜弟子也方丈側娑羅樹兩株葉皆下垂又羅漢¶
菜常以正月生飯罷杖䇿登山初過榧林其間一株最大者圍¶
丈五號將軍樹相傳近千年矣程公闢詩云金錫雲中似有聲¶
(寺記有人持金羅漢四十九錫見雲中)野僧同我上山行千年大榧婆娑在老似¶
將軍擁萬兵次至舊院基次至硯石長一丈四尺濶六七尺程¶
公闢詩云石頭如硯貯寒泉今古無煙水自閒待把萬松燒作¶
墨大書長句滿西山次至靈觀尊者坐禪石次至屋壇高六尺¶
<pb:CK-KZ_JY310_04p037a>¶
濶七尺是爲香城絕頂靈觀者隋開皇初新罷沙彌也爲此壇¶
行道求戒尋償宿仇而終自寺至此五里積雪猶未消遠眺章¶
江略見府城山後卽江東建昌縣界周覽移時復至寺中讀順¶
禪碑二蘇詩刻潘興嗣記文慈順塔記遂還翠微日方晡矣同¶
堅老登愈好亭在寺後前長老了因取寒山頌中微風吹幽松¶
靜聽聲愈好之句而爲名自作記粗可觀望寺塲左右山環抱¶
而鸞岡正當水口卽三徐祠堂也方丈之右有半月軒蔣穎叔¶
有詩又有聽松堂澄源塔在寺右大竹成林圍尺五六傍有齊¶
王廟卽李王弟撫州牧景達也亦署澄源勅當捨田入寺故廟¶
祀之法堂左階花磚猶是南唐舊物隱起之文皆踏平向來僧¶
<pb:CK-KZ_JY310_04p037b>¶
徒大集故也晚再同堅老及西堂三人過洪崖俯視深潭草木¶
蒙蔽崖岸峭絕不容側窺而水聲湍洪疑其有異乃並澗十餘¶
步披草而入始見硤中石數十丈飛激浪數節傾射而左崖懸¶
瀑數道相去三丈妙絕不減棲賢之三峽又其右多盤石可坐¶
前此三道皆不知但窺井而已若非再至幾成徒行主僧善權¶
巽中舊題詩云水發香城源度澗隨曲折犇流兩崖腹洶湧雙¶
石闕怒翻銀漢浪冷下太古雪跳波落丹井[執/力]盡聲自歇散漫¶
歸平川與世濯煩𤍠飛梁瞰靈磨洞視疎毛髮連峰翳層陰老¶
木森羽節洪崖石仙子煉秀搗殘月丹成已蟬蛻井臼見遺烈¶
我亦辭道山浮杯愛清絕攀松一舒嘯靈風披林樾尙想騎雪¶
<pb:CK-KZ_JY310_04p038a>¶
精重來飲芳潔亦隹作也己卯拂旦游洪崖資禪院去翠微十¶
里而近道中石澗湍流淙激可愛度落馬嶺乃至本白石道者¶
智新所居殿宇甚小法堂己摧寢室窗外對梅嶺如屏障眞宗¶
嘗御製詩四篇賜智新有明珠爲戒曾無玷拳石充糧永不饑¶
之句謂其煮白石而食也其餘勅劄皆在歸飯翠巖同賢老及¶
三西堂再過洪崖芟草道坐崖石汲泉烹茶縱觀飛瀑而行賢¶
老送別三徐祠下至江頭僅三十里前蓋誤而迂也¶
¶	
¶	
¶	
<pb:CK-KZ_JY310_04p038b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p039a>¶
　游龍虎山記　　　　　　　　　　　　　陸九淵¶
木在龍氏金先滇於亢著雍涒灘月望東壁時雨新霽西風增¶
涼閒雲未歸悠然垂陰黍粒登塲稻花盈疇菽粟粲然桑麻沃¶
然象山翁觀瀑半山登舟水南宿上淸信龍虎次於新興究仙¶
嚴之勝石瀨積雪澄潭漬藍鷺翹鳬飛恍若圖畫疎松翠篠蒼¶
苔茂草之間石蘐呈黃金燈舒紅被巖綠坡爛若錦繡輕舟帆¶
檣嘯歌相聞聚如魚鱗列如雁行至其尋幽探奇更泊互進迭¶
爲後先有若偶然而相後老者蒼顏皓髯語高領深少者整襟¶
肅容視微聽冲莫不各適其適余亦不知夫小大粗精剛柔緩¶
急之不齊也乃俾猶子謙之槱之子持之分書同游者七十有¶
<pb:CK-KZ_JY310_04p039b>¶
八人邑姓名字於左方¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p040a>¶
　　游麻姑山記　　　　　　　　　　　　伍餘福¶
麻姑山先屬撫今屬建實當斗牛之交丙申夏諧諸子拾級而¶
登得半山亭下瞰深巖茫洋如海而兩崖擁立於蒼松翠竹之¶
間如踞如蹲莫名其狀復進不數里抵神功泉上以木爲橋其¶
平如砥其下空上涸游龍蜿蜒玉井冰壺噴薄萬里其初自石¶
巖而出滴滴淙淙如羣仙挾螭蚪而來騰梭飛練可以振風雷¶
浮日月也有道人指之曰今之釀爲酒者豈其泉耶尋適仙都¶
觀榜曰小有洞天有堂焉姑仙位其中猶有唐制更禮其賢者¶
而爼豆之先是提攷者信國文天祥司其事而又亭之尋碑蓋¶
顏魯公舊物也爲好事者竊去今還櫝外此則鄧紫陽羽化之¶
<pb:CK-KZ_JY310_04p040b>¶
所周以石城護以砂磧相傳唐玄宗賜葬其碑文日紫陽眞人¶
之墓予登眺久之退居凝眞堂時夕陽未落掩映空山東没西¶
升晚霞一[刀/巴]又步至小石橋隨過神功與泉復合道人曰復有¶
所謂第三谷者蓋麻源也行數里由林薄而入露氣香草𨔝盪¶
人目但見石壁弘開雲門暫駐其傾瀉中流蠙珠錯落渡一橋¶
斷而弗續侍者以輿濟之憇雲門寺寺有水水有三支上潘者¶
一也寒坪者二也大小源者三也至谷口復滙一溪不可測矣¶
其始彭蠡之流乎時綠陰滿堦鳴鳥嚶嚶將摩娑其所謂石壁¶
者以萬仞計其上蟲書鳥篆瀟灑縱橫綽有風格或曰雲門沈¶
沈石壁稜稜或直而起或巨而橫又行數十里得長岡焉蓋謝¶
<pb:CK-KZ_JY310_04p041a>¶
靈運訪華子期處也其詩所謂桂樹凌寒山者猶可想像而碧¶
澗紅泉惜其無復晉之度矣登高眺遠景象萬態如大磝小礐¶
如鱗斯魚謂之岡則可矣謂之華子則不可也悵悵而去之始¶
知三谷之中第二谷者有桃花源焉深入則倦矣吾其返矣¶
¶	
¶	
¶	
¶	
¶	
¶	
<pb:CK-KZ_JY310_04p041b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p042a>¶
　　游洪崖記　　　　　　　　　　　　　徐世溥¶
由江三十里抵洪崖兩崖石數十尋皆金[刀/巴]時有白繡紛若疊¶
菊相望四五丈[執/力]常欲合無土有草剝落成文直上高五六里¶
西山之水飛鳴而下時從石壁橫灑飄忽若疾風吹雨莫不斜¶
飛前有巨石當之若塹水稍滙之上瀑奔流至此則復衝激上¶
山左右噴薄洗石壁逆流同下矣左右有鐘磬兩石巨若輪橫¶
無所倚若水東奔激之則翁然作鐘聲若倚瀉西擊則鏗然若¶
磬至春夏水瀰不復見但聞水中鐘磬聲也石壁上有鏤文𡻕¶
久苔填不可見蓋神仙跡云昔洪崖仙人常居此故因以名地¶
洪崖之時無書是豈洪崖跡耶下石爲渚時瀠時流遇石翔鳴¶
<pb:CK-KZ_JY310_04p042b>¶
遇沙明綺九十七曲入於河¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p043a>¶
　　游金精山記　　　　　　　　　　　　曾元一¶
金精山在甯都西郊十五里未至縣一舍外望陣右截雲丹巖¶
翠壁煙靄明滅知爲神仙區宅出北門渡拱辰橋折而西入至¶
蒼山篔簹谷石峰已漸獻奇昻首尻坐作伏獅狀項凑圓石如¶
懸鈴是爲獅子峰入靑牛峽淸澗出嵌壁下諸石魁岸擁道山¶
氣淸肅愈前愈奇不一名狀拏龍而驤馬囷立而屏張截者玉¶
削跂者鵬飛銳者圭列展者旗揚界立者如劒剖鋸者壁峙者¶
如鐵城環闥穴聚者蜂巢燕壘石脂搖光者高凝液流高岫出¶
雲者炊氣鬱蒸千奇萬異駭目心石之著名者十有二峰獅¶
子其一焉微圓而長承以盤[石*氏]如菡出擎蓋中者蓮花峰也¶
<pb:CK-KZ_JY310_04p043b>¶
雙峰合峙中泐至麓如僧作禮梵唄者合掌峰也雙石顆頓中¶
出孤木枝葉扶疎如帶葉果飣者仙桃峰也削壁堊[刀/巴]石紋墨¶
縷拂布石面者披髮峰也怒踞當道耽耽俛視者伏虎峰也林¶
木蔥蔚蒼翠輝明者翠微峰也闞河前立與靈泉仙龕對者望¶
仙峰也瓏玉疊瓊臠石叢珍者三巘峰也萬篠叢生根柯特異¶
者瑞玉峰也千仞削聳中通洞天者凌霄峰也豐首低尾[刀/巴]如¶
渥丹狀如腰鼓者石鼓峰也回峰有竇出半壁中裂修縫垂掾¶
藤樵牧黠勇者扳藤猱升窺洞中極廣敞宛然㕔堂房闥舊傳¶
有金牀玉几是名碧虛洞焉有石遠睇如鋸近則團立直上有¶
金縷者黃竹峰也峰麓崎險路絕梯登兩石傾軋中僅綫通匍¶
<pb:CK-KZ_JY310_04p044a>¶
匐登其巓廣平可容千家兩泉湧出甚冽極旱不涸中更寇亂¶
辟而塞居者多得免焉茲十二峰亦隨見指名要未盡茲山奇¶
也陽靈觀在羣石間最佳處自仙桃閣入石爲甕戶啟戶穿行¶
曲棧環石自一區具巖覆之仰視天空如規像眞仙其間層殿¶
複閣屋無陶瓦而不能侵巖頂懸木鶴能隨四時轉指巖面飛¶
泉潺湲日夕如雨自殿㳂崖曲折下石益蹙氣益肅靈泉自石¶
[𦈢*虖]迸瀉乃委蛇出味宜茶遊人不敢葷酒入相傳謂嘗犯者暴¶
雷雨並至此要亦氣森冷令人粟膚况仙靈禱輒應人自不敢¶
瀆也按雲笈七籤云茲山乃三十五福地漢初女仙張麗英字¶
金華飛昇所志云山下民家女生有異質年十五偶於山中拾¶
<pb:CK-KZ_JY310_04p044b>¶
桃二顆以一奉母化爲石自餐其一頓忘飢渴遺核亦化石謂¶
今仙桃峰是後積功行乃仙初長沙王吳芮平閩越道過邑聞¶
仙名强委禽焉父母欲許之眞人爲使者曰吾名仙階暫混塵¶
境幸無辱使者還報芮以兵入山求之眞人乘雲空中語曰吾¶
金星之精降治此山汝宜爲民立壇祈福芮始懼謝仙已冲天¶
矣仙屢以祈雨應封靈泉普應眞人(宋𡽪宗朝崇甯間封之)飛昇時歌詩¶
十八章今存其五一曰哀哀世事悠悠吾意不可抗兮王威不¶
可奪兮余志二曰石鼓石鼓悲哉下土自我來觀民生實苦三¶
曰有鸞有鳳自舞自歌何爲不去蒙垢實多四日凌雲爍漢遠¶
絕塵羅世人之子於我其何五曰暫來斯會運往卽乖父兮母¶
<pb:CK-KZ_JY310_04p045a>¶
兮毋傷我懷其辭高古固漢人文章首篇竦然女節餘篇超塵¶
𨓜氣可想其末章不忘其親又人心天理之眞章貢舊誌謂其¶
詞鄙俚不收俗盲可歎哉¶
¶	
¶	
¶	
¶	
¶	
¶	
¶	
<pb:CK-KZ_JY310_04p045b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p046a>¶
　　洪陽洞記　　　　　　　　　　　　　洪經奎¶
環宜皆山也西十五里層巒曡翠爲一邑之巨鎭者七星峰也¶
三峰之麓肇闢石洞爲邑中之勝槩者洪陽洞也洞之名始於¶
晉葛洪婁陽蓋二仙嘗棲眞焉故洞兼名之也爲洞七十有二¶
門腹森然次第區別洞口東向去地數仞初洞平夷明爽時引¶
天光二洞轉西頗有曙[刀/巴]三洞南下閴䵬深邃闇若夜半秉燭¶
乘𣞶方可履厯至第五洞歧而爲二東則崚坎峻屹洞十而止¶
的皪如殼此洞天之高處也西則崎嶇深險洞之十二高廣欹¶
斜此洞天之深處也旁斸一竇長狹深窔擿埴而越洞復豁然¶
此洞天之闗隘也嗣是羣洞相望一水橫斷靜碧澄止宛如弱¶
<pb:CK-KZ_JY310_04p046b>¶
水此洞天之奇處也揭水而南渡逴數里聞竹篙聲逼昌山渡¶
此洞天之盡處也洞中劃奇刻怪形態萬狀[執/力]如剜𠠇一塵不¶
𣑱萬籟無聲觸目動靜輒興喜詫誠天地間一奇觀也至若春¶
夏寒凉秋冬燠爽石燕飛晴蟋蟀唫曀此洞之四時也呵雲釀¶
雨發育萬物奠養人民謐綏土字此洞之異顯也鍾奇蓄秀誕¶
育賢俊前後奕輝邦家攸塈此洞之神靈也著履燃藜來游來¶
歌塵慮盡脫日暮忘歸此洞之翫賞也玉版石壁鐫湼朱墨科¶
斗橫邪苔蘚封翳此洞之品題也夫以一氣震蕩之初水石噴¶
薄發竅生虛[執/力]若埏埴斯洞之來久矣葛婁眞升之後游者雜¶
㳫不可勝紀然皆肆心目之娛而己伊𡻕日月會於龍𧱓奎偕¶
<pb:CK-KZ_JY310_04p047a>¶
令尹二三君子侍大郡侯劉公游覽於時積雨初霽四山如洗¶
日晃嵐銷洞門靜寂淑氣紛擾情思飄然公曰茲洞勝境也茲¶
來勝游也奎汝志之以紀厥盛以告來游君子於是乎記¶
¶	
¶	
¶	
¶	
¶	
¶	
¶	
<pb:CK-KZ_JY310_04p047b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p048a>¶
　湖廣¶
　　游武昌東山記　　　　　　　　　　　楊士奇¶
洪武乙亥予客武昌武昌蔣隱溪先生始吾廬陵人年己八十¶
餘好道家書其子立恭兼治儒術能詩皆意度濶略然深自晦¶
匿不妄交游獨與予相得也是𡻕三月朔予三人者攜童子四¶
五人載酒殽出游隱溪乘小肩輿予與立恭徒步天未明東行¶
過洪山寺二里許折北穿小徑可十里度松林涉澗澗水澄徹¶
深處可浮小舟傍有盤石容坐十餘人松柏竹樹之陰森布蒙¶
密時風日和暢草木之葩爛然香氣拂拂襲人禽鳥之聲不一¶
類遂埽石而坐坐久聞雞犬聲予招立恭起東行數十步過小¶
<pb:CK-KZ_JY310_04p048b>¶
岡田疇平衍彌望有茅屋十數家遂造焉一叟可七十餘𡻕素¶
髮如雪被兩肩容[刀/巴]腴澤類飲酒者手一巻坐庭中蓋齊[丘*卩]化¶
書延予兩人坐一媪捧茗盌飲客牖下有書數帙立恭探得列¶
子予得白虎通皆欲取而難於言更識其意曰老夫無用也各¶
懷之而出還坐石上指顧童子摘芋葉爲盤載肉立恭舉匏壺¶
注酒傳觴數行立恭賦詩一童子和之酒半有騎而過者予故¶
人武昌左護衞李千戶也駭而笑不下馬徑馳去須臾具盛饌¶
及一道士偕來道士岳州人劉氏遂共酌道士出太乙眞人圖¶
求詩予賦一章書之立恭酌酒飲道士道士不能勝降跽謝過¶
眾皆大笑李出琵琶彈數曲立恭折竹竅吹之作洞簫聲隱溪¶
<pb:CK-KZ_JY310_04p049a>¶
歌費無隱蘇武慢道士起舞蹁躚兩童子拍手跳躍隨其後己¶
而道士復揖立恭曰奈何不與道士詩立恭援筆書數絕語益¶
奇遂復酌予與立恭飲少頃皆醉起緣澗觀魚大者三四寸小¶
者如指予糝餅餌投之翕然聚己而往來相忘也立恭戲以小¶
石擲之輒盡散不復來因共慨歎海鷗之事各賦詩一首道士¶
出茶一餅眾析而嚼之餘半餅遣童子遺予兩人已而夕陽距¶
西峰僅丈許隱溪呼予還曰樂其無已乎遂與李及道士別李¶
以卒從二騎送立恭及予時恐晚不能入城度澗折北而西取¶
捷徑芳草埠門以歸¶
¶	
<pb:CK-KZ_JY310_04p049b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p050a>¶
　楚小志　　　　　　　　　　　　　　　錢希言¶
　　洞庭山¶
山海經云洞庭之山帝之二女居之按二女卽娥皇女英死於¶
江湘之間者九歌所稱湘君湘夫人是也君山之名疑出此迴¶
環有十二峰雲鬟欲墜兩鬂如愁蒼梧千里眞堪目斷¶
　　雲夢澤¶
雲夢澤一名巴[丘*卩]湖昔人所稱荆藪是也卽在華容縣東南與¶
洞庭相脈絡若安陸雲夢浪得名耳¶
　　瀟湘¶
瀟湘本二水名今己合流若章貢矣攷之二水俱滙洞庭湖口¶
<pb:CK-KZ_JY310_04p050b>¶
或云瀟在永湘在衡未是¶
　　章華臺¶
章華臺旁土城故址云是靈王細腰宮也舞榭歌臺煙消燼滅¶
美人香骨化作車塵惟留得破寺鐘聲共白楊蕭蕭相和耳¶
　　渚宮¶
渚宮卽楚頃襄王之離宮而宋玉之故宅也梁元帝卽位楚宮¶
卽此相傳城西南某衞尉別業尙是五代高從誨池亭故地夏¶
時藕花菱葉淸漣碧漪髣髴南朝餘[豐*(刀/巴)]¶
　　仲宣樓¶
仲宣樓枕郡東南公安門上飛甍插霄刻桷麗日淸池激岸長¶
<pb:CK-KZ_JY310_04p051a>¶
楊絡堤信美消憂殆非虛語¶
　　庾樓¶
庾樓去郡東南二里一名明月樓制亦華整但不無假借於武¶
昌耳余謂武昌近日諸公無一風流好事若庚太尉者今并其¶
樓已亡之安得不令荆人士美千秋惡知其非有也¶
　　道士洑¶
道士洑一帶石壁更奇映江面作翡翠[刀/巴]略如何家雕鏤屏風¶
架列華整游者謂入峽山川似之¶
　　赤壁¶
論赤壁者紛紛聚訟惟江夏之說合於史矣古黃赤壁蓋赤鼻¶
<pb:CK-KZ_JY310_04p051b>¶
山云特以蘇公兩賦藉爲故實耳然其屹立江濱居然占黃岡¶
之勝宜乎蘇公屬厭此地歟¶
　　黃陂¶
黃陂之北有木蘭山卽古時朱氏女子代父從征者也傳爲木¶
蘭將軍塜廟俱在¶
　　武昌樓¶
武昌樓巍峩壯麗第覺西門柳[刀/巴]蕭索無聊惟有隔江漢陽樹¶
猶厯厯如故耳漢川門與武昌門東西對峙江面七里三分望¶
大別小別之勝便思褰裳¶
　　鸚鵡洲¶
<pb:CK-KZ_JY310_04p052a>¶
鸚鵡洲雖跨漢江而尾連黃鶴故圖經屬武昌郡云李白詩鸚¶
鵡洲橫漢陽渡水引寒煙没江樹風景依稀今其洲在秋漲中¶
不可見至水落乃出耳千載詞人俠骨自香何必生秋蘭春杜¶
　　黃鶴磯¶
黃鶴磯枕武昌西門登之可攬三湘七澤之勝黃鶴一名黃鵠¶
傳是費禕得仙事或稱王子安蓋崔顥詩中所懷乘白雲者取¶
此今俗指呂公何異對痴人談夢耳¶
　　大別山¶
暮登大別山望對江鄂王城林樾映蔚煙霏黯䨴天然一幅梅¶
道人圖於時月挂黃屋鴟吻不踰時㶑灧滿晴川觀者悠然忘¶
<pb:CK-KZ_JY310_04p052b>¶
去¶
　　小別山¶
小別山在漢川縣南俗名甑山亦謂其形如甑也春秋傳吳與¶
楚戰濟漢而陳自小別至於大別卽此¶
　　女郎山¶
女郎山在漢陽城西上有神女廟劉夢得詩云鄂渚濛濛煙雨¶
微女郎魂逐暮雲歸衹應常在漢陽渡化作鴛鴦一對飛竟不¶
知何所指俗傳爲雲事甚亡當不如呼作解佩人¶
　　郎官湖¶
郎官湖舊名南湖卽南湖秋月白王宰夜相邀處李白後與尙¶
<pb:CK-KZ_JY310_04p053a>¶
書郎張謂泛月其中號爲郎官賦詩紀事郡城中遺跡尙存¶
　　漢陽渡¶
漢陽渡口有煙波灣其水淸激相傳此水晴則嵐煙起風則水¶
波生故名倘亦取李白詩中義乎時余逗舟灣下曉望隔江煙¶
樹忽憶杜樊川落月照古渡武昌門未開眞入畫矣¶
¶	
¶	
¶	
¶	
¶	
<pb:CK-KZ_JY310_04p053b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p054a>¶
　　楚四樓詠引　　　　　　　　　　　　袁宏道¶
楚之以樓雄者最勝爲岳陽夫以八百里之浩[⺡*𦕈]與湘君諸山¶
之蒼翠羅而置之几席之間此天下絕景也黃鶴之觀小不及¶
而樓當絕嵓之上嵓與嵓相夾江水不勝其束日夜奔騰號怒¶
其下晴川閣與黃鶴樓分岸立盡會城之山川林藪朱門繡陌¶
若爲之設[刀/巴]者亦奇觀也仲宣樓殊寂寞四顧曠莽而己余少¶
好吟咏茲樓近在耳目而不復措意者山水不相凑也三樓奇¶
勝又非余模寫之所能得故亦不復作古今爲詩者於尋常景¶
物率爾下筆頗多佳語至於名山大川立意搆詞乃反失之何¶
則物有以奪其氣也余於三樓亦頗以雄麗自失辟如解音聲¶
<pb:CK-KZ_JY310_04p054b>¶
人曲窗嘔亞亦成隹韻及置酒高會冠舄紛錯輒面赤舌顫而¶
不能吐者氣先懾也雷元亮以詩名名海内旣丞余郡有淸譽¶
而嗜爲詩益甚所之必以吟篋自隨其於四樓皆有述才情高¶
潔雅與景敵余之懾嚅不敢出一語者君恢乎有餘人之才相¶
去乃如此夫仲宣樓平平得與三樓並稱不爲不幸然使庾元¶
規工元之皆以不相遭爲讓不知元亮又何以自解¶
¶	
¶	
¶	
¶	
<pb:CK-KZ_JY310_04p055a>¶
　　石鼓山記　　　　　　　　　　　　　范成大¶
十四日泊衡州謁石鼓書院實州學也始諸郡未命教時天下¶
有書院四徂徠金山岳麓石鼓石鼓山名也州北行岡壠將盡¶
忽山右一峰起如大石磯浸江中蒸水自邵陽來繞其左瀟湘¶
自零陵來繞其右而皆會於合江亭之前併爲一水以東去石¶
鼓雄踞要會大略如春秋霸主令諸侯勤王蒸湘如兄弟國奔¶
命來會稟命載書乃同軌以朝宗蓋其形勝如此合江亭見韓¶
文公詩今名綠凈閣亦取文公詩中綠淨不可唾之句退之貶¶
朝陽時蓋自此橫絕取路以入廣東故衡陽之南皆無詩焉西¶
廊外石磴緣山謂之西溪有窪尊及唐李吉甫齊映諸人題刻¶
<pb:CK-KZ_JY310_04p055b>¶
書院之前有諸葛武侯新廟家兄至先爲常平使者時所建十¶
五日捨舟遵陸登回鴈峰郡南一小山也世傳陽鳥不過衡山¶
至此而回然聞桂林尙有鴈聲又有此峰預南嶽七十二峰之¶
數然相去己遠矣¶
¶	
¶	
¶	
¶	
¶	
¶	
<pb:CK-KZ_JY310_04p056a>¶
　　始得西山宴游記　　　　　　　　　　柳宗元¶
自予爲僇人居是州恒惴惴其隟也則施施而行漫漫而游日¶
與其徒上高山入深林窮迴溪幽泉怪石無遠不到到則披草¶
而坐傾壺而醉則更相枕以臥意有所極夢亦同趣覺而起起¶
而歸以爲凡是州之山有異態者皆我有也而未始知西山之¶
怪特今年九月廿八日因坐法華寺西亭望西山始指異之遂¶
命僕過湘江緣染溪斫榛莽焚茅茷窮山之高而止攀援而登¶
箕踞而坐則凡數州之土壤皆在袵席之下其高下之[執/力]呀然¶
洼然若垤若穴尺寸千里攢蹙累積莫得遁隱熒靑繚白外與¶
天際四望如一然後知是山之特出不與培塿爲類悠悠乎與¶
<pb:CK-KZ_JY310_04p056b>¶
灝氣俱而莫得其涯洋洋乎與造物者游而不知其所窮引觴¶
滿酌頹然就醉不知日之入蒼然暮[刀/巴]自遠而至至無所見而¶
猶不欲歸心凝形釋與萬化𤍠合然後知吾嚮之未始游游於¶
是乎始故爲之文以志之¶
¶	
¶	
¶	
¶	
¶	
¶	
<pb:CK-KZ_JY310_04p057a>¶
　　武昌九曲亭記　　　　　　　　　　　蘇　轍¶
子瞻遷於齊安廬於江上齊安無名山而江之南武昌諸山坡¶
陁蔓延澗谷深密中有浮圖精舍西曰西山東曰寒谿依山臨¶
壑隱蔽松[木*厯]蕭然絕俗車馬之迹不至每風止日出江水伏息¶
子瞻杖[竹/束]載酒乘漁舟亂流而南山中有二三子好客而喜游¶
聞子瞻至幅巾迎笑而擕徜徉而上窮山之深力極而息埽葉¶
席草酌酒相勞意適忘返往往留宿於山間以此居齊安三年¶
不知其久也然將適西山行於松柏之間羊腸九曲而獲少年¶
游者至此必息倚怪石蔭茂木俯視大江仰瞻陵阜旁矚溪谷¶
風雲變化林麓向背皆效於左右有廢亭焉其遺址甚狹不足¶
<pb:CK-KZ_JY310_04p057b>¶
以席眾客其旁古木數十其大皆百圍千丈不可加以斧斤子¶
瞻每至其下輒睥睨終日一旦大風雷雨拔去其一斤其所據¶
亭得以廣子瞻與客入山視之笑曰兹欲以成吾亭耶遂相與¶
營之亭成而西山之勝始具子瞻於是最樂昔予少年從子瞻¶
游有山可登有水可浮子瞻未始不褰裳先之有不得至爲之¶
悵然移日至其翩然獨往逍遙泉石之上擷林莽拾澗實酌水¶
而飲之見者以爲仙也蓋天下之樂無窮而以適意爲悦方其¶
得意萬物無以易之及其旣厭未有不洒然自笑者也¶
¶	
¶	
<pb:CK-KZ_JY310_04p058a>¶
　　記愚谿　　　　　　　　　　　　　　王　楙¶
王建逍遙谿亭詩曰逍遙公在此徘徊帝改谿名起石臺車馬¶
到春常借問子孫因選暫歸來稀疏野樹人移折零落蕉花雨¶
打開無主靑山何所直賣供官稅不如灰劉禹錫傷愚谿詩序¶
曰柳子厚殁三年有僧來告曰愚谿無復曩時矣悲不自勝遂¶
爲七言以寄恨曰草聖數行留壞壁木奴千樹屬鄰家惟見里¶
門通德牓殘陽寂寞出迆車今觀二詩深有感焉當逍遙公隆¶
盛之日大官載酒奉常抱樂鑾與睢禕增賁泉谷見誇於諸公¶
者不一韋公去此才數世耳向者逍遙之地至於賣供官稅不¶
如灰當子厚無恙之日所游愚谿皆一時名士而子厚物故未¶
<pb:CK-KZ_JY310_04p058b>¶
久乃至殘陽寂寞出柴車是何墮廢一至於此觀此二事重使¶
人惻然前人基緒後人鮮克保持雖欲委曲爲計有不可得李¶
衛公平泉山居戒子孫曰鬻平泉者非吾子孫也以平泉一樹¶
一石與人者非佳士也諄戒非不切至然平泉怪石多品幾爲¶
洛陽大族有力者奪去嗚呼茲豈告戒所及哉¶
¶	
¶	
¶	
¶	
¶	
<pb:CK-KZ_JY310_04p059a>¶
　　登南樓記　　　　　　　　　　　　　陸　游¶
郡集於南樓在儀門之南石城上一曰黃鶴山制度閎偉登望¶
尤勝鄂州樓視爲多而此獨得江山之要會山谷所喟江東湖¶
北行畫圖鄂州南樓天下無是也下闞南湖荷葉彌望中爲橘¶
曰廣平其上皆列肆兩傍有水閣極隹往山谷云凭欄十里芰¶
荷香謂南湖也是日早微雨晚晴二十八日同章冠之秀才甫¶
登石鏡亭訪黃鶴樓故址石鏡亭者石城山一隅正枕大江其¶
西與漢陽相對止隔一水人物草木可數唐沔州治漢陽縣故¶
李太白沔州泛城南郎官湖詩序云白遷於夜郎遇故人尙書¶
郎張謂出使夏口沔州牧杜公漢陽令王公觴於江城之南湖¶
<pb:CK-KZ_JY310_04p059b>¶
其後沔州廢漢陽以縣隸沔州周世宗平淮南得其地復以爲¶
軍太白詩云誰道此水廣狹如一疋練江夏黃鶴樓靑山漢陽¶
縣人語猶可聞故人面可見形容最妙漢陽[刀/貝]山帶江其南小¶
山有僧寺者大別山也又有小別謂之二別云黃鶴樓舊傳費¶
禕飛昇於此後忽乘黃鶴來歸故名樓號爲天下絕景以崔顥¶
詩最傳而太白奇句得於此者尤多今樓已廢故址亦不復存¶
問老吏云在石鏡亭南樓之間正對鸚鵡洲猶有可想見其地¶
樓傍李監篆石刻獨存太白登此樓送孟浩然詩云孤帆遠映¶
碧山盡惟見長江天際流蓋帆檣映遠山尤可觀非江行久不¶
能知也復興冠之出漢陽門游仙洞止是石壁數尺皆直裂無¶
<pb:CK-KZ_JY310_04p060a>¶
洞穴之狀舊傳有仙人隱其中嘗啟洞出游老兵遇之得黃金¶
數餅後化爲石東坡先生有詩紀其事初不云所遇何人且太¶
白固已云頗聞列仙人於此學飛術一朝向蓬海千載空石室¶
今鄂人謂之呂公洞蓋流俗附會也有道人澶州人結廬洞側¶
設呂公像其中洞少南卽石鏡山麓麤頑石也[刀/巴]黃赤皴駁了¶
不能鑑物可謂浪得名得¶
¶	
¶	
¶	
¶	
<pb:CK-KZ_JY310_04p060b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p061a>¶
　　游朝陽巖記　　　　　　　　　　　　元　結¶
永泰丙午中自春陵詣都使計至零陵愛其郭中有水石之異¶
泊舟尋之徥巖與洞於呼巖洞此邦之形勝也自古荒之亦無¶
名稱以其東嚮遂以命之焉前攝剌史獨狐愐爲吾剪闢榛莽¶
後攝剌史竇必爲吾創制茅閣於是朝陽水石始爲勝絕之名¶
已而刻銘巖下將眎來世銘曰於戲朝陽怪異難狀蒼蒼半山¶
如在水上朝陽水石可謂幽奇巖下洞古洞中泉垂彼高巖絕¶
崖深洞寒泉縱僻在幽遠猶宜往焉况郡城甘邑巖洞相對無¶
人修賞竟使蕪[禾*𡻕]刻銘巖下問我何爲欲零陵水石世有人知¶
¶	
<pb:CK-KZ_JY310_04p061b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p062a>¶
　　游朝陽巖記　　　　　　　　　　　　施　昱¶
巖在治城南出城西門舟行二里而近登岸以上不百武至山¶
頂前人卽平曠處爲堂以憩客堂南稍轉而東石磴緣崖拾級¶
以降面東而广出者巖也巖有上下上巖石广聳植濶僅數楹¶
广際兩凹相次如仰蓮瓣一石下垂去地二三尺許隱如游雲¶
飄如凝煙疊如蜂房矯如龍首騫如風翼而適當其右中兩崖¶
石皆堅潤好事者往往留題其間石側一亭額曰觀瀾則江流¶
其在下也過此再厯石磴下數拾級乃至下巖其巖亦不甚濶¶
然空虛明朗洞然無物一水自中出淙淙有聲大江汨汨循其¶
前可以列席可以布武可以曠目次山之所得卽此也前人題¶
<pb:CK-KZ_JY310_04p062b>¶
刻甚多間有爲人劘去姓名者予以爲二巖皆無大奇觀上嵓¶
似偪仄而欠空虛然广頦隆起而懸旈下施仰連上此則非下¶
巖之所有下巖似卑湫而乏高聳然广中空洞而淸泉内出江¶
流外遶則上巖亦不能過也豈所謂有主則實無物則虛者哉¶
予觀二巖而地中有山山下出泉之美則具矣夫自有山川以¶
來斯巖之生亦久矣次山識之而始名自朝陽以來二巖之勝¶
亦久矣而人未有能異之者抑山川顯晦自有時哉¶
¶	
¶	
¶	
<pb:CK-KZ_JY310_04p063a>¶
　　仲宣樓記　　　　　　　　　　　　　王世貞¶
自王粲仲宣依劉表於荆州作登樓賦而江陵有仲宣樓後襄¶
陽有樓亦曰仲宣而友人襄少史周紹稷至自修楚乘還斷以¶
屬之襄陽其詞甚辨而其旨以劉表始至宜城用二蒯蔡琩計¶
討平諸賊北據漢川以臨中土幾十五年而其子琮始降曹氏¶
蓋終始不離襄陽而江陵特其支郡仲宣之依表爲幕下參佐¶
以共朝夕不應去襄陽而登江陵之郡樓也然劉良注兹賦猶¶
以爲江陵而盛弘之荆州記則直以爲當陽其所稱陶墓昭[丘*卩]¶
云江陵西有陶朱公冡其碑云是越之范蠡又當陽東南七十¶
里有楚昭王墓登樓則見之按張華志稱范蠡葬南郡之華容¶
<pb:CK-KZ_JY310_04p063b>¶
又云濟州平陰東陶公山山有陶朱公冡則所謂陶墓者未必¶
確而楚昭王避吳去郢北徙鄀爲襄州之樂鄉其所謂昭[丘*卩]者¶
亦未必不在襄之近境也賦又云倚曲阻之長洲注引地理志¶
漢水房陵東山沮水所出今房陵實爲襄壤邑而沮水至郢入¶
江故不走江陵道然酈道元謂沮水南逕麥城西又南逕楚昭¶
王墓東對麥城而據此賦語爲證則仲宣之所登者一而後人¶
之所擬者三其在襄陽去賦事詞稍遠而於理爲近也夫襄陽¶
之必爲仲宣與江陵之必不爲仲宣吾固不暇論其詞之媺稱¶
於後世若士衡兄弟之所讓筆亦無足以容吾贊獨怪當仲宣¶
時天下半糜躪于戈㦸其可借而托足者獨荆州而幽憂感愴¶
<pb:CK-KZ_JY310_04p064a>¶
之極自謂其身莊舄而心鍾儀若有羡於求羣之獸與舉翼之¶
鳥豈以景升之將阽而荆社之不木歟迨其一説琮而歸操甘¶
爲其用事之椽而内[豐*(刀/巴)]其所從之神武遂忘先太尉司空之所¶
以相漢其於詞蓋不以風而以頌矣然則仲宣之所爲懷思故¶
土也非故國與故主也予旣以語紹稷而會襄國王有所拓飾¶
於樓使使來請記今天子累葉神聖薄海内外爲一雖窮髮不¶
毛之地梯航所可及者若在堂隍之下而無所慮其私王以親¶
賢有國茲土世世共奉爲謹亦甯若景升之不恤其[示*己]而自玷¶
於宗袞哉予故不辭而書之石以示夫游者仰而國俯而家靡¶
所不衎衎卽欲有撰述以鳴熙代之盛而附於登高能賦之義¶
<pb:CK-KZ_JY310_04p064b>¶
足矣固不必以仲宣輕重也¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p065a>¶
　　雪山氷井記　　　　　　　　　　　　吳國倫¶
往𡻕友人以白磁[𦈢*工]一口見遺體圜而資極瑩澈高尺許徑一¶
尺有半中可貯水五十升漢人謂玉晶盤與氷同潔茲庶幾焉¶
驗之蓋正德間器也未幾客有戴一白石山來求售者大不盈¶
尺高倍之客不自知其名予曰此玉華石也出將樂洞雖工人¶
稍作其初而天道奇形故在巉巖磈砢光片片可鏡其陰則斗¶
削壁立上下兩空洞自含煙出雲之狀卽小山賦不盡其奇矣¶
因以布十疋易之客大溢所望而去頃予抱病溽暑喘息如焚¶
思欲登雪山而浴氷井不可得因取玉華石置左而名之曰雪¶
山白磁[𦈢*工]置石而實淸泉名之曰氷井乃布竹榻其間坐臥焉¶
<pb:CK-KZ_JY310_04p065b>¶
遂覺暑氣漸微凉意漸洽間起而摩挲之則翛然山欲雪井欲¶
氷也巳而自笑曰炎方六月何自有氷雪哉夫霄壤之間凡可¶
强而名者借也而吾以其不可名者寄焉亦借也豈惟拳石勺¶
水爲然仰積氣而爲天俯積塊而爲地皆强而名之也託之乎¶
象其形也天地且爾又何一物非借乎乃予之左雪山而右氷¶
井也亦象其形而借其意耳漢書云淸室則中夏含霜夫室可¶
霜也安見山不可雪而井不可氷乎客有聞予言而歎者曰信¶
如子言不知眞之爲借借之爲眞矣客知言哉¶
¶	
¶	
<pb:CK-KZ_JY310_04p066a>¶
　　浮渡石記　　　　　　　　　　　　　劉淳驥¶
邑治東二里許古有石當靈山之麓幅廣數丈矹起岸立半之¶
每春雨泉漲作[執/力]下石當其衝輒跳躑不肯休𡻕久水力碓投¶
石老怯不忍遂讓之去而漏焉因以益大遠望蓋半亘水上如¶
斧鑿者古稱天梁或稱浮渡實其狀云傳曰水非石鑽漸靡使¶
然乃波濤行其胸次鷺奔而曳驚若河漢而人又在泉上若鞭¶
虹泛槎然以是爲𤢆龍窺妒其行水不没因雷雨中拔斷徑去¶
夫其餘者猶留待游人也春間偶過族氏會有蜀僧來能琴與¶
詩因約爲一日游兒抱琴啜茗山下屠蘇卽命其僧導緩步數¶
而石在足也石上題曝月臺雅甚字亦古前令劉涓水作令文¶
<pb:CK-KZ_JY310_04p066b>¶
人優吏治邑中山谷題詠無暇日此其一然使爲鬱林公者恐¶
石不爲吾輩有矣語盡坐徙倚乃水氣襲人聲如雷鼓谷風黨¶
之欲推人不得動而石則復離奇嵌岑渦洄豗隤咫尺具江海¶
之奇[執/力]杯水㘭堂願得一芥游之恨此身不粟矣僧趺坐爲彈¶
一曲水石與絲爭閙聽亦不了爰起行循谿東上而石磊磊出¶
一步一倚人在石上石欲在人上俯而聽昻而望箕踞而就與¶
語交足而欲行不可方物惟土人但相傳笋者船者前箭許則¶
一石壁挺蒼松破腹而出幾可巢鶴夫木生於土此忽生於石¶
耶其巓有字余猿攀視之卒不能眞必非碑銘或記游耳則固¶
有先我而至者矣或曰昨沈醉苦人今問此數百軰甯無一堪¶
<pb:CK-KZ_JY310_04p067a>¶
醒酒乎又曰若在元魏吾邑有龍門山矣然而浮渡石爲最著¶
故記之¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p067b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p068a>¶
　　大酉洞記　　　　　　　　　　　　　王世隆¶
楚之西洞庭之北有武陵桃花源卽昔人避秦處也踰桃花源¶
水行三驛程卽辰陽郡西北踰盧溪浦口四舍許爲大西山卽¶
道書所謂第二十六大酉華妙洞天古傳所謂穆天子藏書於¶
大酉山小酉山之中者是己山多石洞谽谺深邃不類人世其¶
濱江者特壁立倒出江側上有懸溜成石乳二一擊之作鐘鳴¶
一作鼓鳴舊名之曰鐘鼓洞其在内者曰華妙洞洞門甚狹隘¶
幽暗必揚燎夕行乃可入旣入里許卽曠然平沙可游可臥再¶
進則有石室相傳爲秦人藏書室卽穆天子藏書處也父老相¶
傳先世有樵夫入洞中卽石室取書出見風皆應手滅成灰塵¶
<pb:CK-KZ_JY310_04p068b>¶
今則無可見矣山之巓爲九峰嶺蓋宋道宗時嘗封禪天下名¶
山福地茲山亦以名勝得與今猶有故封者九誌錄爲九峰嶺¶
者誤也山腰有會仙橋及張果煉丹池雖不可信而居民耕作¶
往往斸地多得靈砂滿缶數四蓋必昔之幽人志士所棲隱也¶
莊子讓王篇謂舜讓天下於善巻巻曰吾日出而作日入而息¶
逍遙自得於天地之間吾何以天下爲哉遂不受逃之枉山宋¶
封爲遁世高蹈先生今其遺跡具存而屈子所謂朝發枉渚兮¶
夕宿辰陽枉山卽茲山也世隆嘗讀書茲山鄉之人士多從世¶
隆游者乃卽茲山爲書院曰大酉華妙洞書院爲堂二曰讓王¶
堂曰逍遙堂蓋皆本莊子語及善巻之事而名之也曰高蹈祠¶
<pb:CK-KZ_JY310_04p069a>¶
卽宋故封之名以祠巻曰丹砂房蓋辰之士物莫靈於丹砂故¶
神農嘗百草以丹砂繫之辰其名著矣故卽地所出而名之是¶
皆余所作因是以求之庶幾乎不與草木同朽腐也其曰鐘鼓¶
洞曰秦人藏書室曰會仙橋曰張果煉丹池曰九封嶺則皆山¶
所固有予不得而增損之焉夫莫大於天下莫聖於堯舜巻也¶
乃欲天下而不受其視堯舜若薄之而不爲者其志遠矣要未¶
可以隱𨓜一節之士論之也正猶丹砂不列於人間飲食嘗用¶
諸品而其爲世外奇寶則世固有知之者嗚呼希矣是豈易與¶
俗人言哉¶
¶	
<pb:CK-KZ_JY310_04p069b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p070a>¶
　　游岳陽洞庭記　　　　　　　　　　　高　崶¶
余家食時夢登方舟正舉帆長往忽驚濤怒浪停泊柳港遙見¶
江城層樓丹崖翠壁臨大江之濱少焉風恬浪靜舟始安流覺¶
來莫知其端嘉靖甲辰余麾南陽守丙午謫鄭州判戊申移巴¶
陵令舟由荆南順流而下洞庭長江風作維纜磯石岳陽樓君¶
山俱在望宛然昔年夢中景乃嘆曰余今日謫移固前定矣蓋¶
巴陵之勝惟在洞庭一湖按禹貢九江孔殷卽此湖水沅漸元¶
辰漵酉澧資湘皆𣾀流洋溢互瀦周迴八百餘里浩浩湯湯一¶
碧萬頃月印之而著象風遭之而成文殆與芝城之彭蠡姑蘇¶
之震澤金斗之巢焦武林之西湖同一汪瀾也夫洞庭固極三¶
<pb:CK-KZ_JY310_04p070b>¶
楚之勝岳陽樓枕巴[丘*卩]瞰洞庭延庚挹辛縹[糸*𦕈]崢嶸巍乎大觀¶
不特君山咫尺擁浮湖面南有祝融北有内方東有黃鵠西有¶
大龍環列拱屹皆在指顧間殆與豫章之滕閣宣城之疊嶂武¶
昌之黃鶴黃岡之竹樓同一壯麗也夫岳陽固據洞庭之勝建¶
始莫詳宋顏延年陰鏗詩尙可考唐開元間張說謫守是邦登¶
臨賦詩自爾名重觀其誰念三千里江潭一老翁之句則其懷¶
抱可知矣説子均李杜韓孟白賈諸名賢皆有題詠樓與湖山¶
名益重於世宋慶厯間滕子京亦謫於斯作新厥樓屬范希文¶
爲記所謂先天下之憂而憂後天下之樂而樂者其寓意深矣¶
昔柳宗元謫柳永凡所經之處皆以詞章品題爲隹山水文正¶
<pb:CK-KZ_JY310_04p071a>¶
公三代以上人物宗諒獲此嘉記華此傑樓更偉觀數重逈出¶
湖山外豈止一[丘*卩]一壑一水一石云乎哉當時以滕樓范記蘇¶
書邵篆爲四絕而永叔特寄詩謂其𨓜思遒文良有以也自後¶
蒞斯者率多遷謫凡所歌詠類皆悽惋此固江湖之遠旣有以¶
感發羈旅情悃而鬱陶之衷亦藉乎風景而因言以宣也耶余¶
每登樓感今慨古舉目蕭然自不能已乎去國懷鄉憂讒畏議¶
之念也按山海經洞庭之山帝二女居之爲湘君因以名山本¶
靜凡欲登者若先形諸擬議輒烈風雷雨多不果是年中秋余¶
公暇乘舟獨往是日也晴空不雲澄江不波旣泊岸回瞻岳樓¶
恍若蓬萊隔弱水然湖水浮山入山則視之不見異哉崇岡平¶
<pb:CK-KZ_JY310_04p071b>¶
阜沃野極百里之遠茂林方竹藤蘿繞諸剎之上山之鳴鏗然¶
有聲聞馥郁之香莫知其處道書以此爲十一福地其形如艑¶
其狀如十二螺髻李太白詩淡埽明湖開玉鏡丹靑畫出是君¶
山劉禹錫詩遙望洞庭山擁翠白雲盤裏一靑螺是巳唐諫議¶
韓注直忤貶岳適意游君山杜工部寄以濯足洞庭望八荒之¶
詩何其雄哉及觀湘中老人之歌東坡謂必謫仙遁世者所爲¶
似亦確論也若夫山有臺名軒轅相傳黃帝卽此鑄鼎鼎成騎¶
龍上昇秦始皇南游浮江阻風問湘君何神博士以堯女舜妃¶
對怒赭其上二説似幻誕匪經至於柳毅傳涇陽婦書與洞庭¶
水君宴碧雲宮尤涉荒唐殊未足信岳武穆伐君山木造巨筏¶
<pb:CK-KZ_JY310_04p072a>¶
塞港汊禽洞庭寇楊么厥功尙可紀哉余徧厯茲山之景暮煙¶
旣凝暮鴉旣棲可以詠歸矣登舟乃還月明如晝中流浩歌仍¶
向岳陽樓下泊焉¶
¶	
¶	
¶	
¶	
¶	
¶	
¶	
<pb:CK-KZ_JY310_04p072b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p073a>¶
　　君山記　　　　　　　　　　　　　　胥文相¶
夫洞庭爲長江巨浸而君山則洞庭孤絕處也雖三苗據以爲¶
險而舜實以是昭文告蛟蜃雜以爲窟而禹實以是降我凶德¶
民到於今受其賜秦皇幾以不渡楊么祗以自剪且聞是山不¶
受[禾*𡻕]赤沙湖在洞庭湖西夏秋水汎與洞庭爲一涸時惟見赤¶
沙舊志云洞庭南連靑草西亘赤沙七百里又謂之三湖(一統志)¶
雲夢湖在郡治西與洞庭靑草二湖相連洞庭在北靑草在南¶
雲夢在西合爲一湖孟浩然詩氣蒸雲夢澤波撼岳陽城(郡志)金¶
沙洲在洞庭湖中與鹿角對一名龍堆延袤數里杜甫詩龍堆¶
擁白沙卽此宋張孝祥有賦葛長庚詩惟有金沙堆下水東西¶
<pb:CK-KZ_JY310_04p073b>¶
南北任風吹(一統志)君山在府城西一十五里洞庭湖中一名洞¶
庭山又名湘山狀如十二螺髻山海經云洞庭之山帝之二女¶
居之蓋堯女湘君始居於此故名昔秦始皇南游衡山入洞庭¶
遇風濤大作幾不能渡因問湘君何神博士對曰堯女舜[女*已]也¶
又曰湘君神游出入則多風始皇怒命伐其樹赭其山上有楚¶
興寺軒轅臺柳毅并傳書亭飛昇亭響山酒香山道書以爲第¶
十一福地古今題詠最多(一統志并郡志)湘江北流至岳陽達蜀江夏¶
潦後蜀江漲[執/力]高遏住湘波讓而退溢爲洞庭湖凡數百里而¶
君山宛在水中秋水歸壑此山復居於陸惟一川湘水而已(北夢¶
瑣言)酒香山湘川記君山上有美酒飲者不死漢武帝遺欒巴求¶
<pb:CK-KZ_JY310_04p074a>¶
得之未進御東方朔竊飲帝怒欲殺之對曰使酒有驗殺臣亦¶
不驗無驗安用酒爲帝笑而釋之相傳每春時往往聞酒香尋¶
之莫見其處(方輿勝覽并郡志)響山在君山上一名鳴山履之鏘然有¶
聲柳毅井在君山唐柳毅中宗時下第歸至涇陽見一婦人牧¶
羊曰妾洞庭君小女嫁涇川次子今被毁黜敢寄尺牘洞庭之¶
陰有大橘樹擊樹三當有應者毅如其言武夫揭水引入靈虛¶
殿取書以進洞庭君泣曰此老夫之罪使懦弱罹憂頃之有赤¶
龍飛去俄擁紅妝一人回卽寄書女也宴毅碧雲宮洞庭君弟¶
錢唐曰涇陽嫠婦敢託高義爲親毅不敢當辭而去後再娶盧¶
氏貌美曰予卽洞庭君女涇上之辱君能救之茲奉閨房永以¶
<pb:CK-KZ_JY310_04p074b>¶
爲好遂與同歸洞庭(郡志)軒轅臺在君山一名鑄鼎臺黃帝鑄鼎¶
荆山之下鼎成騎龍上昇今臺址尙存(一統志)¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p075a>¶
　　泛沔州朗官湖　　　　　　　　　　　李　白¶
白遇故人尙書郎張謂出使夏口沔州牧杜公漢陽宰王公觴¶
於江城之南湖樂天下之再平也方夜永月如練淸光可掇張¶
公殊有勝概四望超然乃顧白曰此湖古來賢豪游者非一而¶
枉踐隹景寂寥無聞夫子可爲我摽之嘉名以傅不朽因舉酒¶
酹水號之曰郎官湖亦由鄭圃之有僕射陂也席上文士輔翼¶
岑靜以爲知言乃命賦詩紀事刻石湖側將與大別山共相磨¶
焉詩曰張公多𨓜興共泛沔城隅當時秋月好不減武昌都四¶
座醉淸光爲歡古來無郎官愛此水因號郎官湖風流若未減¶
名與此山俱¶
<pb:CK-KZ_JY310_04p075b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p076a>¶
　　嵾游記　　　　　　　　　　　　　　尹　伸¶
嵾之勝稱七十二峰舟行百里望之穎拔蒨舉其大觀也登山¶
者往往極其觀於頂必須用啖蔗法最後及之余則欲先之以¶
盡諸峰之[執/力]而頂之外胸中久有蠟燭澗三字期信宿焉從此¶
而巖而谷探幽討異庶幾回翔瞻顧求諸峰之離合變化而味¶
之吾游畢矣此行無友友傔無可按之圖籍傭於是以先頂之¶
議謀之傭傭曰頂而澗遺南崖可矣不然者其道將覆頂路崷¶
崒其可覆乎余頷之從復眞觀十許里斜趨岐之西北古木櫛¶
比高陰日不數武而水聲潺潺自石齒齒荀輿盤迴其間跳¶
沬及帶時肥𧔥爲祟所厯元和諸橋堁然揚塵至此始覺山有¶
<pb:CK-KZ_JY310_04p076b>¶
靈氣下上數里得一巖曰玉虛巖豁然函庲〓舒下縮道人閣¶
其前以補之而仍霤於舒簡率超曠可以一眺非取間失此崖¶
矣循崖而下失水聲漸苦登頓約數里諸峰合圍爭銛角翠[執/力]¶
不相下傭曰此絕頂也陂陀其中竹杉翳然是爲蠟燭澗澗凡¶
三觀皆名瓊臺而中觀爲大精舍碁置華者畫棟樸者蔭茅奇¶
者劖絕壁而广猿鳥之上黃髮十數軰嗒然跌坐一篋中扣之¶
語默各半然其淺深俱非語默所可盡也宿此者再作瓊臺觀¶
詩觀而上約十里峰盡迎面起又五六里出太和宮右掖複閣¶
三四成懸架一峰尖四隅垂空中矣拾級再上約二里卽天柱¶
峰是日也山天空霽無遠弗矚而意不暇遠峰之所在心目交¶
<pb:CK-KZ_JY310_04p077a>¶
焉睼而得之欲怒欲標者東峰也流而得之欲陣欲復欲莊欲¶
態者南北峰也瞰而得之若有若無勞於察潚者峰在下也此¶
山善叢惟西峰扆柱而不甚相比餘都合成一花相以環天柱¶
而天柱俱垤之吾安知澗之屋上雲端其東峰彷彿耶其或天¶
柱淵中物耶諸峰非松不生而松形簡怪突兀與峰爭[執/力]蓋至¶
是而吾目中之峰遂將百千萬億不復言七十二矣磴而下皆¶
東南行稍北十數里爲榔梅祠祠之南距南巖宮二里而近又¶
南距紫霄宮三里而遠恐其或遺也迂而過紫霄蓋至而知其¶
可遺也然前盼天柱南峰亦可得其一二欹側之[執/力]此行未甚¶
虛矣巖在宮之西南斜對絕頂稍稍得其君臣之概忽忽神愴¶
<pb:CK-KZ_JY310_04p077b>¶
意動未免移諸峰之癖注之則壑面千百年松杉挺然而上黝¶
然而瀰谷被嶺者不知其幾千萬株也此山杉凡三種其一皵¶
皮梂實其一杉身柏葉垂垂如編線皆異種恨不擕埤雅草木¶
狀諸書討之宿南崖宮作南巖詩崖而北復經二巖皆可廬又¶
北二十里爲五龍宮四池五井皆盈坎水[刀/巴]雖不甚澄鮮而文¶
魚數萬頭投餌起之池面盡赤亦山中隹觀也宮前爲賜劍臺¶
後爲展旗峰仰盼諸峰稍稍如紫霄展旗之後又一峰名五龍¶
頂頂之上一池一井皆涸宿五龍宮作天柱峰詩從此又北三¶
十里爲遇仙坪精舍道風似瓊臺而小咸十餘里至玉虛宮遂¶
與諸峰別因[目*㝠]而憶諸峰之變大都瓊臺得其族南崖得其排¶
<pb:CK-KZ_JY310_04p078a>¶
均之具體而微五龍紫霄得其亷隅復眞道上得其隱約森萃¶
吾安知遠之不足而近之有餘乎是役也始於午日畢於十一¶
日凡六宿得詩五首時崇禎癸酉𡻕也¶
¶	
¶	
¶	
¶	
¶	
¶	
¶	
<pb:CK-KZ_JY310_04p078b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p079a>¶
　　金剛臺女寨記　　　　　　　　　　　張縉彥¶
甲申十二月余偕李參議江孝亷周國學入麻城獲賊官盡其¶
黨乃繇黃檗飛旗諸山返斾而北憇黃茂才家修竹數十畝綠¶
與山俱玉蘭高二丈前有池魴鯉浮水面者可數也軍紀黃祥¶
止劉從禮爲我言女寨之勝前代屯牧保聚有遺跡焉北望峰¶
巓如塗堊見峰房厯厯又圓如規者乃乘而往越武崗踄溪水¶
荒草寂寥橡栗幾株煙火數家而己足漸高舍騎而步又三里¶
抵山石門仄立僅容傴僂胡山人演揖而入疲甚休閾内循崖¶
而北過木橋瀑聲轟轟然若雷潭深不可俯視石痕斤削盡白¶
茅屋錯雜編竹圍之山前所望塗堊蜂房圓如規者不復見矣¶
<pb:CK-KZ_JY310_04p079b>¶
少間月吐山嘴露坐觀九峰如蓮華插天外其中峯劈石千仞¶
有石洞門閾宛然或傳仙女時來自東自南自西仰視所形不¶
一恍惚飄𣺌謂移神峯其東則乳香崖也懸崖下鍾乳如斗大¶
雪[刀/巴]好事者縋索取之見大蛇而墜土人稱神焉再下有風穴¶
其噓也温東峰之肩爲上嵌鳥道絲髮蒙茸不可辨左爲中嵌¶
石立似人有前人支砲木焉移神嶺之西爲霧露洼雲物封裹¶
蒸蒸然失山背内多獼猴每出貫臂而下飲澗水翼日多雨樵¶
夫每以爲雨候正西最高峰則栗尖山也次晨往登遵舊徑而¶
西數休有佛剎其僧三一以儒生擕室出家與比[丘*卩]尼自相師¶
友與之談義忿而堅殆隱君子流歟自此而上扶藤緣木屐齒¶
<pb:CK-KZ_JY310_04p080a>¶
嘗在空際客困頓予獨與僧踄峰頭倚樹杪墮石子聲錚錚然¶
谷皆應之客仰而視西望古松盤礴爲金剛臺元末余平章保¶
聚此山大將軍常遇春與戰失利洪武八年始歸其勁風有過¶
人者以別寨居女故名土人祠花姑其神也嗟乎高帝起濠梁¶
下淮泗收中原混一天下余思明以一族之師雄據山隘尙遣¶
大將軍爭地於深菁窮巖之中今以九州之大職官分據我文¶
武諸吏望風而厥角余屢蹶而屢起恢河朔拓南陽終未補塞¶
毫毛今之視昔後之視今可任向山靈而哭也阻雨未返黃岡¶
易明甫麻城周貞卿商城周老祥報我義放敗賊於十指山下¶
乃與眾盟成城而後返¶
<pb:CK-KZ_JY310_04p080b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p081a>¶
　　嵾話　　　　　　　　　　　　　　　楊　鶴¶
　癸亥秋七月余將北上蔡敬夫先生貽書謂道出襄陽宜爲¶
　嵾山之游游畢約會滄浪亭下余聞之心動至襄陽遺人再¶
　申前約予乃戒行以八月初八日宿柴店九日宿界山十日¶
　宿遇眞宮十一日游紫霄十二日游五龍十三日登頂十四¶
　日游瓊臺晚宿玉虛至十五夜會敬夫於滄浪亭話山中游¶
　事抵掌達旦明日復會十七日解纜别舟行稍次第前語作¶
　嵾話¶
余游嵾山者再矣相傳此山發源秦隴蜿蜿東來不知其幾千¶
里突起均房之間孤聳天柱崚嶒七十二峰出入風雨呵護百¶
<pb:CK-KZ_JY310_04p081b>¶
靈蓋神明之居也其内隱隱紫翠千里外以屏風九疊障之天¶
淸日霽眉目分明遠[執/力]峨峨秀可攬結惟是層巒虧蔽隱見不¶
常元氣空濛常如渾沌游人入山至有不得見其面者譬之絕¶
代隹人傾城一顧百媚橫生然自非流波將瀾欲一啟其嫣然¶
笑齒杳不可得至於嶔崎九折磴道盤紆上出靑天下鄰絕¶
深林怪石時似虎蹲老樹蒼藤多加猿挂殆非人間之境矣自¶
山足達峰巓凡七十里界山道上微露髻尖至遇眞宮前天枉¶
香爐蠟燭諸峰正直九龍山缺處如月圓當戶隱其半規復從¶
官頂鳳皇山遙望如見三神山在海中褰裳欲就之也明日厯¶
好漢坡至回龍觀天半堆藍襞翠翠[刀/巴]橫空再望之於太子坡¶
<pb:CK-KZ_JY310_04p082a>¶
如一片靑芙蓉湧出綠波瓣蕚可數峰迴路轉忽復滅没及抵¶
紫霄宮天柱在其南矣紫霄背[刀/貝]展旗峰前有禹跡池大寶珠¶
小寶珠賜劒臺萬松亭後有太子巖太子亭四山拱揖自爲奧¶
區第道院殊惡惜無碧窗朱栱點綴山阿也明日過南巖小憩¶
以雨故先游五龍五龍山[執/力]巃從宮闕壯麗然不如南巖自是¶
洞天福地奄有眾山之美南巖望天柱咫尺然太了了又不如¶
五龍迴顧有情起聖殿榔梅臺並對峰面望之端麗秀削綠峭¶
摩天眞奇絕也山中雖雨而不霧雲氣觸石如以輕綃薄縠蒙¶
罩蒼煙覺菁葱之[刀/巴]霑濕轉好兩宮臺殿相望金碧陸離苦日¶
射火珠當不減蜃樓海市矣昔年游靑羊澗一帶愛其幽蒨此¶
<pb:CK-KZ_JY310_04p082b>¶
番殊無意緒物候未是秋冬之交意風霜高潔草木刻露爲隹¶
耳仙龜巖不甚似然磊砢如夏雲欲墜兩傍瀑流瀉之直潄其¶
根如有活[執/力]自仙侶巖至滴水巖步步可望天柱松杉茂密石¶
路陰森可謂到來生隱心也明日天大放晴返南巖可已刻望¶
天柱黃金銀宮闕踴躍不自禁亟起循洒谷嶺經榔梅祠度斜¶
橋遂下藍輿諸峰離文不能辨某爲三公五老削壁萬仞水石¶
爭奇展轉玩之欲去不忍攀巖度索忽得文昌祠會仙橋平臺¶
如掌自欲息心仰視山腰峽口箭括通天有一門矣自一天門¶
至二天門道中奇峰突兀遠岫參差游者戒心畏途往往當面¶
錯過不知身在陸探微畫中也余語同行者天門信險若三步¶
<pb:CK-KZ_JY310_04p083a>¶
回頭五步坐不覺登頓爲疲矣因笑燒香士女賈勇而上惟恐¶
不前以爲有神相予然黑汗交流喘息欲死良可也盤數折¶
始陟三天門息神厨洗沐登頂拈香謁帝畢解衣四眺此身在¶
干葉寶蓮之上千峰萬峰如海波自潮一層堆曡一層有迴濤¶
捲雪之[執/力]峰起天馬巖眞如天馬行空昻首萬里風鬃雨鬣煙¶
霧靑㝠中有眞人御風騎氣五丁六甲擁矛仗劒從之也西南¶
諸峰當是蜀中極目不知所際北面忽見羣山之上有山矗出¶
削成四方疑爲華嶽問之道士是華嶽也相去蓋七百里矣然¶
的的分明如在百里内者東望襄江白波如帶鹿門峴首似可¶
得之指顧山中積雨彌月是日始霽自亭午看山至暮天朗風¶
<pb:CK-KZ_JY310_04p083b>¶
淸略無片雲遮障游目[目*㝠][刀/巴]欲來四山盡柴夕陽旣收翠重紅¶
斂忽見東方月白光采澄鮮煙消鏡淨令人骨蛻欲仙矣因憶¶
往者登太華九華覺從山頂下瞰殊不耐觀蓋千巖萬壑難於¶
一一向背有情且多童山無草木蓊鬱之致獨此山一氣融結¶
綿亘八百里皆如勾陳之護紫微遠近[刀/巴]同點黛所以勝也明¶
日復雨游蠟燭瓊臺觀多幽意所謂山靜似太古庶幾近之玉¶
虛宮之田廬楚楚殆類雞犬桑庥桃源風物與紫霄南巖五龍¶
又自別也是役也山行五日一日晴四日雨雨後千山飛瀑萬¶
流俱響耳中如聞三峽流泉可補山靈缺陷又以新霽一日盡¶
收天柱之奇先是敬夫書來謂嵾山之勝非五日不能領其大¶
<pb:CK-KZ_JY310_04p084a>¶
略何日可抵均陽卽預訂息壤當鼓棹赴之此一晤異日可爲¶
佳話至是如約兩人握手道故相與品第嵾山之勝也而蒿目¶
憂時欷歔太息復叩敬夫性命之學世出世間之法十年之別¶
語話遂長敬夫之詩曰客憐命駕十年約天放登山一日晴蓋¶
實錄也入寶山不空手回此遊可謂不[刀/貝]矣余不欲作記獨生¶
平快事不可不書同游爲婦弟陳元以家客陳仲弢元以奇人¶
別有紀游詩賦¶
¶	
¶	
¶	
<pb:CK-KZ_JY310_04p084b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p085a>¶
　　沅水注　　　　　　　　　　　　　　酈道元¶
沅水東得關下山東帶關溪瀉注沅瀆沅水又東厯臨沅縣西¶
爲明月池白壁灣灣狀半月淸潭鏡澈上則風籟空傳下則泉¶
響不斷行者莫不擁檝嬉游徘徊愛玩沅水又東厯三石澗鼎¶
足均峙秀若削成其側茂竹便娟致可玩也又東帶綠蘿山頽¶
巖臨水懸蘿釣渚魚詠幽谷浮響若鍾沅水又東逕平山西南¶
臨沅水寒松上蔭淸泉下注栖託者不能自絕於其側沅水東¶
厯小灣謂之枉渚渚東里許便得枉人山山西帶循溪一百餘¶
里茂竹便娟披溪蔭渚長川逕引遠注於沅¶
¶	
<pb:CK-KZ_JY310_04p085b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_04p086a>¶
　　游兜率巖記　　　　　　　　　　　　宋謝巖¶
曹成旣陷安仁郴桂雲擾予從嚴君命徙家於資興暇日接士¶
人黃世工始知寓舍不遠有兜率巖者神工鬼迹莫之與並乃¶
拉三弟爲世外游但江天久陰阻於寒洌日望霽雲以定行李¶
信宿間欵延慶寺因割松膏數百臠爲炬火用蓋聞巖中晝晦¶
故也是晚重霄開爽氣候可人遂戒僕史曁雜聲欲窮林[刀/巴]將¶
瑩各攜九節啜粥而行自市尾呼小丹絕漾輕波已遠平地凡¶
十五里至鐵坑遙望巖穴不隔尋丈由山腳百步抵僧德明所¶
居庵合雖小具含法界背疊林莽面列溪澗幽禽巧轉人聲敻¶
絕迤𨓦登山磴道盤折雲根鳥徑陟降之間[執/力]若霄壤初得一¶
<pb:CK-KZ_JY310_04p086b>¶
洞容數十人爲窾穴甚細過是幾半里巖扄恍然天降地湧驚¶
異滋至挺身入巖已覺温鬱眾議褫去層錦迎裌然炬以進地¶
[執/力]漸下西行一食頃回視金剛力士形若錐刻夾路祥雲作陣¶
不容履舄薄而視之咸乳石也又西得老君像一軀巖東屑累¶
之上有[土*(衣/十)]堵坡直抵巖頂望不可極西邁覩帳幄高百尺如猛¶
風所吹聚皺成曡其中一曡叩之淸鳴非皷可比傍則玉池瑩¶
徹甘冷倍常路盡始出間道尋之數柱矗立端正可愛地廣石¶
平過於甃砌云法筵四開無有褊隘回而北趨嶙岣細碎若荔¶
枝者若楊梅者若菌蕈者若餅餌者若搭袈衣服者若飛簷氷¶
雪者凡此類物象千品心目俱疑自北而東樓臺參錯人鬼髣¶
<pb:CK-KZ_JY310_04p087a>¶
髴帷中之菩薩雲際之如來金璧爛熳龍蛇蜿蜒瓔珞盆盂百¶
千萬億奇花異木所至森然凡五易其處從東際復欲東游同¶
游告以峭險須露頂裸袒乃可深入時筋力己乏乃益明燭幽¶
之具匍匐傴僂至於扶攜出俟日晷已轉午矣大抵自巖口以¶
至深遠羣石縱橫曲折四維上下皆鍾乳滴[氵*𠪱]凝結而成不留¶
纎隙玲瓏穿虛左右逢源洞口輝映入之迷人或乘空下垂或¶
從地突起飛走生植屋宇雲霧器皿世之所有無一闕者[刀/巴]多¶
黃白罕有靑碧比倣人工加以奇麗乳新體潤則畫臺堆蠟含¶
光散射則火出微鑽珠幡舍利種種莊嚴與觀兜率綿界等無¶
有一巖覽夫載籍石之特出者古今記錄往往過車已見者竭¶
<pb:CK-KZ_JY310_04p087b>¶
於資嗟未見者發於夢想彼一端之善尙爾是巖兼善而有餘¶
宜如之九華爲天地間尤物豈惟浪得名耶説者顧未見資興¶
之巖耳予伯仲歸索懷袖得小石之佳者以千百計置諸几席¶
以追配事怪石供之萬一云¶
¶	
<pb:CK-KZ_JY310_05p001a>¶
重刋道藏輯要¶
　天下名山記¶
新安吳秋士西邨選　　　　　　　汪立名西亭較訂¶
　湖廣¶
　　玄嶽記　　　　　　　　　　　　　　袁中道¶
萬厯癸丑孟春余自花源歸作太和遊從草巿發舟至襄中陸¶
行三日而抵山下道上山色泉聲巳冷冷非人世矣息於楚藩¶
蘭若以首夏初九日丁酉登山過謝家橋經草店此後馳道整¶
潔松杉夾路菴觀櫛比朱戶隱見至冲虛菴流泉細細溢於衢¶
路上有檜一株開黃花如金粟山中僅此一株上仙關兩山多¶
<pb:CK-KZ_JY310_05p001b>¶
竹篠至玉眞宮穿松杉中有石橋三四處皆如碧玉粧砌其上¶
爲玄嶽門如一竇方回之泥可封也過此則煙雲金碧輝映萬¶
狀矣夾道古杉千株過元和觀溪水爭流其左卽走玉虛宮中¶
道也以玉虛宮需之異日急從中路行有危坡稍見野意不二¶
里夾道濃陰山或左右擔至廻龍觀見天柱諸峯若刻若鏤厯¶
老君關公廟及太子坡皆修潔過平臺下十八盤石墀不受一¶
塵樹影尤濃聞流水聲厲甚卽龍泉觀前橋也臺路有三一爲¶
周行卽走紫霄南巖登天柱者入溪卽走九渡澗中至玉虛巖¶
瓊臺觀道也其上爲紅門卽太上八仙羅公院諸處可抵瓊臺¶
者余舊聞之中郎云太和瓊臺一道曡雪轟雷遊人乃云此山¶
<pb:CK-KZ_JY310_05p002a>¶
詘水殊可笑予拉遊侶請先觀水爲山靈解嘲乃行澗中兩山¶
夾立處雨點披麻斧劈諸皴無不備具灑墨錯繡花草爛班怪¶
石萬種林立水上與水相遭呈奇獻巧大約以石泥水而不得¶
往則滙而成潭以水間石而不得朋則峙而爲嶼石遇詘而水¶
贏則紓徐而容與水遇詘而石贏則頽曡而吼怒水之行地也¶
迅則石之靜者反動而轉之爲龍爲虎爲象爲兕石之去地也¶
遠則水之沈者反升而躍之爲花爲蕋爲珠爲雪以水洗石水¶
能予石以色而能爲雲爲霞爲砂爲翠以石捍水石能予水以¶
聲而能爲琴爲瑟爲歌爲唄石之跰避水而其巖上覆則水常¶
含雪霰之氣而不勝冷然石之顱避水而其顚内却則水常親¶
<pb:CK-KZ_JY310_05p002b>¶
曦月之光而不勝爛然如此者凡二十餘里抵玉虛巖巖若青¶
玉下覆樓閣流水繞之喘定復下穿澗水稍狹流愈壯百武一¶
息卽揀石而卧一日間行住食息皆對怪石爪齒纓足俱貴乳¶
雪生平觀水石之變無過於此者又三十餘里始與水稍疎得¶
中瓊臺新毁於火然望天柱蠟燭諸峯無論巖巒之奇卽百萬¶
碧樹綠光浮動射人其絕壁巖栖者隱隱樹中如蜂房間多披¶
裘念一之夫餌朮煮石咽氣飱和永絕梯磴獨偶煙雲以待羽¶
化者至上瓊臺日巳暮遂止焉其後爲瓊臺峯若一髻前指卽¶
所謂外朝峯者陳希夷修道處曉辭瓊臺過外朝峯從天柱後¶
戶入登山謁帝望七十二山皆如屏息拱立髻盤鬟繞雲駛霧¶
<pb:CK-KZ_JY310_05p003a>¶
騰亦不暇問其孰爲七星三公千丈萬丈等也記荆州圖經云¶
峯首狀博山香爐亭亭遠出又南雍州[言*已]云有三磴道上磴道¶
名香爐峯蓋後人易香爐峯爲天柱而以其副峯爲香爐云遊¶
侶問玄帝所自出予曰黃帝之子昌意娶蜀山之女生高陽氏¶
居弱水之鄉陶七河之津是爲玄帝也役御百神召致雷電乘¶
結元之車周旋八外諸有洞臺之山陰宮之邱皆移安息之石¶
封而填之鑄羽山之銅爲寶鼎以獻於神峯大約與黃帝鑄鼎¶
首山事同陶貞白與楊許諸仙往來親得其說而紀之尙有可¶
信若夫淨樂國王之說俚甚無足存者自古山澤之癯冲舉者¶
多惟帝王絕少而黃帝祖孫皆鼎成乘雲歸於帝鄉似別有家¶
<pb:CK-KZ_JY310_05p003b>¶
學脈絡彼秦皇漢武不得其術而以腐骨望神仙以淫胎飲浩¶
露宜乎疎天親地究歸玄壤也今黃帝之跡相望而玄帝飲於¶
盲說悠悠無知者予故備爲拈出是日徙倚山上神醉煙嵐自¶
念躡屐久矣大都自然勝者窮於點綴人工極者損其天趣故¶
野𨓜之與濃麗往往不能相兼惟此山骨色相和神彩互發淸¶
不槁麗不俗人言五岳不堪俗仲良有以也謁帝後下天門舍¶
輿而步與遊侶約毋匆匆見山骨稜稜雲破霧裂則少住見兩¶
山忽豁千峯髻出則少住見古木蕭蕭柯韻悠揚石槁流水悄¶
然如話則少住惟畫棟文楣卽掉臂過之以所不足者非此物¶
也至南巖巖石若駁雲外覆爲修廊以達宫門殿宇壯麗甚殿¶
<pb:CK-KZ_JY310_05p004a>¶
後依巖爲諸院宇亦若修廊積鐵冷金中時出雲溜蘚斑朱藤¶
蔓絡廊外綠峯照耀見雨瀑如白龍蜿蜒而行至聖父母殿前¶
望天柱氣宇如王息於憩亭步至捨身巖杉松滿路皆數十圍¶
山行倦甚至曉猶不能興天昏昏作雨再至南巖宮後石巖下¶
看山遂行過雷洞至太子巖石亦奇峭有泉淙淙下滴杉松皆¶
數十圍下至紫霄宮宮殿所不論其後爲展旗峰前爲禹跡池¶
泓然碧沈有水亭可憩上爲福地殿不及登仍至九渡澗抵平¶
臺雨大作覔舊路暫歸蘭若明日霽始作玉眞五龍之遊從元¶
和觀折而東行路未修飭有野致山巒平衍田疇龜拆近玉虛¶
宮松衫茂密有大溪滙眾流界道石橋壯麗卽九渡澗及諸澗¶
<pb:CK-KZ_JY310_05p004b>¶
下流也溪遶宮右兩岸道院櫛比時有小橋儼若村里小市過¶
宮門壯等宸居昔文皇以十餘萬眾鑿石開道繕治宮殿皆屯¶
集於此地凡十二年而後落成故此地亦名老營矣乘霽走九¶
龍不及入沿途多平原曠野至九龍行宮有老松深柏飯後著¶
笠子登輿一老道人睨余而笑訊之則曰此後山陰樹影交加¶
無曦日也乃擲去笠子而行至此易夷爲險山頭頗多怪石濃¶
陰遮蔽好鳥和鳴近仁威觀流水轟然沿途溪水四至眞與九¶
渡澗爭雄時有瀑布過磨針澗流水交會震厲皆靑羊澗桃源¶
澗水滙集處也蓋蠟燭澗之水下滙爲溪其地坦迤無所遮越¶
遊人不惟聞其聲多餐其色此地兩山中蝕一縷路溪林菁茂¶
<pb:CK-KZ_JY310_05p005a>¶
白晝似宵驕陽疑月青羊桃花諸澗之水四面奔流如草中蛇¶
如絖中線疾趨而過不知其所之故遊人不見水色但聞水聲¶
風林雨澗互答相和荒荒泠泠殆非人世抵五龍門列紫柏二¶
株其徑九曲過榔梅臺拜殿前雕欄刻石皆若碧玉墀下五井¶
各一色又有日月二池一黛一赭昔陳希夷習靜瓊臺峰見二¶
老人數數來訊之則曰我五龍峰下日月池中龍也卽此池矣¶
飯於道人舍見南巖騰綠驚紅大似小李將軍一幅橫披也已¶
命一小黃冠爲導至自然菴張三丰修煉處有上賜衲衣又行¶
五里至山後路窮多支以木於石竇得洞卽長山巖也有道人¶
辟穀已十九年貎甚腴分余以熟製蒼朮數餅甚甘訉之不言¶
<pb:CK-KZ_JY310_05p005b>¶
日已暮遂還宮中按此地是唐貞觀中均州守姚簡禱雨有五¶
龍見於此建五龍祠逮至元始修飾攺爲五龍宮至本朝始極¶
其盛人皆知陳希夷於此修道不知殷長生房長鬚李玉溪馬¶
明生田蓑衣之徒皆於此仙去者也是夜月色皎甚開窻了了¶
見南巖燈火不成寐曉尋舊路歸始入玉虛宮周遭類一大縣¶
其中虹柱龍雲榱藻井砌以文石梁覆以碧瓦綺寮雲接飛閣¶
霧連其外金字銀書之亭眞官選客之宇皆可爲他山宮殿其¶
左右道宇玄觀綺錯棊布幽宮閟室千門萬戶流水周於堦砌¶
泉聲喧於几席姹花異草古樹蒼藤駢羅列植分天蔽日海上¶
三山忉利五院依稀似之若夫山裏田間泉周塍外花裏有耕¶
<pb:CK-KZ_JY310_05p006a>¶
耨之客雲中聞鳴犬之聲能使芙蓉城中失其芳妍桃花源上¶
讓其幽邃矣息於望仙宮目不暇覽情不周翫遂策杖而出訉¶
之老人云此卽異時武當縣也出宮後返玉眞入渉其概步至¶
松杉間與遊侶評山予曰吾胸中已有粉本大約太和山一美¶
丈夫也從玉眞至平臺爲趾竹陰泉界其徑路最妍從平臺至¶
紫霄爲腹遏雲入漢其杉檜最古從紫霄至天門爲臆砂翠斑¶
斕以觀山骨爲最親從天門至天柱爲顱雲奔霧駛以窮山勢¶
爲最遠此其軀幹也左降而得南巖皺煙駁霞以巧幻勝又降¶
而得五龍分天隔日以幽邃勝又降而得玉虛宮近村遠林以¶
寬曠勝皆隷於山之左臂右降而得三瓊臺依山傍澗以淹潤¶
<pb:CK-KZ_JY310_05p006b>¶
勝又降而過蠟燭澗轉石奔雷以淜湃勝又降而得玉虛巖淩¶
虛嵌空以蒼古勝皆隷於山之右臂合之山之全體具焉其餘¶
皆一髮一甲雜佩奢帶類也遊侶曰君眞山之顧虎頭矣是夜¶
復止於蘭若明日至均州買歸舟云遊侶者貴竹楊孝亷襄中¶
余茂才漢陽王章甫也¶
¶	
¶	
¶	
¶	
¶	
<pb:CK-KZ_JY310_05p007a>¶
　　遊南嶽記　　　　　　　　　　　　　譚元春¶
丙辰三月譚子自念其爲楚人忽與蔡先生言我且欲之嶽於¶
是遂之嶽湖南山水舟戀其淸次江潭盟周子以靜遊周子許¶
焉譚子曰善遊嶽者先望善望嶽者逐步所移而望之雨望於¶
淥口月望於山門皆不見譚子悵然都市乃得見之深於雲一¶
紙耳將抵衡觸望莊栗空中欲分天又望於縣之郊菴雲頂一¶
二片綻者的的見縹碧又望於道中萬嶺皆可數然是前山非¶
郊菴所望縹碧者也道中多古松楓色綠其旁聽覩如意行三¶
十里入嶽坊雜木亂植新葉洗人步尋集賢院廕松息竹一僧¶
瘦淨良久始啟扉問周子何來蓋周子少時讀書院中扁尙有¶
<pb:CK-KZ_JY310_05p007b>¶
周楷姓字是日意有餘再往水簾洞越陌踏澗澗中亂石流影¶
閑花間之舉頭見山巖間忽忽摇白光者水簾也水傾如簾霜¶
雲同根下坐冲退石且卧焉以仰察其所飛返於廟天乃雨明¶
日又雨登峯者危之驅車而上不雨及華嵓峰晴在絡[糸*系]潭及¶
潭晴在玉版溪及溪晴在祝高峰若與晴逐者紫雲洞以上泉¶
氣白墳絡緯軋軋潭名不謬過潭無不泉者左右交相生或左¶
右隱或左右微斷惟玉版橋左右會草木陰其響離橋南折頻¶
上綠影小憩半山亭遊者頗自足香爐獅子南臺諸峰皆莫能¶
自立鳥莫能自飛再上可折入鐵佛菴矣曰留以快歸路又上¶
則湘南寺意不欲往遂不往惟一入丹霞寺棟宇飄揺若欲及¶
<pb:CK-KZ_JY310_05p008a>¶
客之身自此以上雲霧僦居冬夏一氣屋往往莫能自堅僧莫¶
能自必譚子每植平臺頫納淸朗所曾經危聳巳有岡焉者有¶
焉者矣廣疇細𤱶水微明如江江水亦莫能自大出丹霞門¶
外望又有異同矣漸仰幽徑穿草木花竹行有檉松拙怪可笑¶
顧周子而笑之踰北斗嶺嶺盤爲星數步一折足不遑措頗以¶
此生喘轉尋飛來船石眾石支扶一石翱翔甫定銜尾卧其上¶
人從隙中過見石上樹如藤皮半存靑青自有葉望講經臺甚¶
了然遂不往取舊路邊山而下指隔山上封寺道有級趾趾斜¶
垂蟻影遊人與雲遇於途雲不畏人跡窮坦然得寺僧火於衲¶
客依於爐是時春夏交候有蟲無鳥亭午弄旭澹若夕照由寺¶
<pb:CK-KZ_JY310_05p008b>¶
後上祝融峰頂新菴舊祠仙往客來四顧止有數人數人止各¶
據一石晴漾其裏雲縫其外上如海下如天幻冥一色心目無¶
主覺萬丈之下漠漠送聲極意形狀之轉不似譚子顧周子語¶
奇光難再得願堅坐以待其定周子許焉久之雲動有頃後雲¶
追前雲不及遂失隊萬雲乘其鏬繞山左飛飛盡日現天地定¶
位下界山爭以靑翠供奉四峰皆莫能自起遠湖近江皆作一¶
縷白譚子持周子手不能言又下會仙橋是靑玉壇也橋垂空¶
外架空中石老松矯首橋下倚試心石不可以咫乃復過上封¶
見歧路幽翠髣髴若有奇欲搜之僧曰此下觀音巖矣留爲明¶
日南臺路宿諸寺雲有去者星月雍然磬聲不壯晨趨望日臺¶
<pb:CK-KZ_JY310_05p009a>¶
艱難出淺霧於天海之間稍焉日脫於窘山雲洗乃淨所謂幽¶
翠若有奇者觀音巖也寺閣光潔有泉鼎鳴自幽徑左行忽得¶
來時路祝融追隨下鐵佛菴乃不見此皆所謂後山也菴以下¶
爲兜率菴下極復上爲巳公巖稍上卽又平爲福巖寺惟獅子¶
天柱相從最遠左方溪澗溝塍時時宕人眼因思來時路南臺¶
左翼所峙者香爐獅子赤帝諸峰所望者特右之溪澗溝塍雖¶
南臺火無昔觀要當補爲歸路也出南臺松徑豁整如前初入¶
衡山道想其未火時譚子悵然已復自解遊人各自有會如所¶
憇兜率菴大竹桐如笋皮半脫泉喧喧靜其右僧引入閣下聽¶
泉晴天雨住凭軒對天柱峰峰氣靜好可直此一來耳下退道¶
<pb:CK-KZ_JY310_05p009b>¶
坡坡盡榛楚荒寂處有閣觸目知爲紫虛閣跡之道士樵扃攀¶
戶簷端接魏夫人飛仙石石盤空外勢出香林高松寒覆而溪¶
聲曲細上合其濤道士旣不歸予亦去與周子訂方廣遊周子¶
許焉於是遂以明日往初行平壤十餘里溪山效韻望昨所爲¶
諸峰皆不見無論祝融陟嶺得疎林云有須彌寺意不欲往遂¶
不往須彌而上向背高低不一沙邊有石石隙有泉泉旁有壑¶
壑下復有奔響響上有樹樹間有花草青紅光光中又有飛流¶
雜波流急處有橋橋上下皆有陰陰内外有幽鳥啼水可見則¶
水響不見水則汨汨草樹響諸松茂一山則山暗一山或未能¶
叢則兩山映之能暗巖石森沈多如幽齋結搆至於水蒲溪毛¶
<pb:CK-KZ_JY310_05p010a>¶
宛如盤秀步步懷新度三十餘里聲影光三絶惟至半道緩行¶
蔽翳間左右條葉隨目俱深表裏洞密有心斯肅譚子視周子¶
良久卒不能發一言此山中太陽易夕壁無返照小憩嶺端望¶
之蓮形若浸[日*㝠]𢪩方廣寺林火鴻濛泉鳥驚心僧引至殿旁折¶
入禪栖廊下忽度橋泉聲又自橋出所宿處聒聒然與來路莫¶
辨曉起卽出寺西由林泉夾道中過洗衲池梁惠海尊者洗衲¶
處一石卧水面旁守以大石亂流滙瀉聲上林間石去地數寸¶
耳不能簾而亦依稀作簾光稍進爲尊者補衲石近人因其勢¶
上置臺題曰嘯予易以戀響戀響者戀洗衲以下水石樾薄之¶
響也然亦任人各領之又西高徑山開可入天台寺意不欲往¶
<pb:CK-KZ_JY310_05p010b>¶
遂不往惟坐起林邊水邊自西厯東低回澄練而巳如是者三¶
往返俗人知好僮僕共淸乃出方廣路天乃雨影響無一增減¶
但初至重經略有異同當此之時虎奔跡鹿爭途猿啼一聲卽¶
止蝶飛無算似知春盡者譚子悵然明日不雨乃出嶽善辭嶽¶
者亦逐步回首而望之¶
　　南嶽記餘四條¶
予自遊嶽歸身并於雲耳屬於泉目光於林手緇於碑足鍊於¶
坪鼻慧於空香而思慮冲於高深在山麓寄書敬夫先生日一¶
下山來宛若被謫者此出自戃恍昏默中實厯之語予問之伯¶
孔亦同儻嶽返者皆然耶¶
<pb:CK-KZ_JY310_05p011a>¶
　　又¶
南嶽詩古今佳者不過十餘首獨子美望嶽詩爲冠記尤寥寥¶
宋元人題名碑文皆不稱意徽廟所書山額二三筆意亦未遠¶
李北海嶽麓碑字頗佳恨太似聖教尤可厭者兩刻禹碑僞作¶
蝌斗形惟梁元帝九眞觀碑詞有簫鼓騰空煙霞相接星辰奪¶
彩燈燭非明隱淪之車晨至西盈之鐘夜響等語淸玄非文字¶
所及我高皇帝祝文尤豁達光昭度越前人其言曰神有厯代¶
封號予起寒微詳之再三畏不敢效蓋神靈鎭南方不知𡻕月¶
幾何神之所以靈人莫能測其職必受命於上天后土爲人君¶
者何敢預焉予懼不敢加號¶
<pb:CK-KZ_JY310_05p011b>¶
　　又¶
予與孔伯下峰宿上封寺山僧雲居遊人雲輔日之將夕見雲¶
方往來未定而僧遽闔戶予不覺閔然念其出入之難勸僧者¶
久之有山雲出入艱難際莫便關門此念深之句予在下界望¶
雲如慕勝流旣得與之同處安忍聽其扼於人也予旣書新詩¶
刻石寺中復題數語於去後¶
　　又¶
方廣之妙在路徑如海潮藍筍如舟楫而又皆覆於空青曲陰¶
之下行二十餘里如一步不獨在寺也然在寺中亦如海潮如¶
舟楫又與二十餘里如一步是則奇絶予初欲撰一方廣[言*已]後¶
<pb:CK-KZ_JY310_05p012a>¶
乃乘筆墨之便遂合爲一記詩亦刻石寺中以我倚松意知師¶
洗衲心是改作與石刻異四字¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p012b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p013a>¶
　　遊玄嶽[言*已]　　　　　　　　　　　　　譚元春¶
自寒河七日抵界山山始眾是時方淸明男婦髩生柳枝淒然¶
有墳墓想至迎恩觀舁人忽下肩向井東叩首復舁上肩去肅¶
肅悸人矣過沐浴堂夾古柏陰黑成市與王子坐柏下告之曰¶
此物豈無神乎矧今且萬株入遇眞宮復出行於柏竆其柏之¶
際仰眡枝頫盼根無一株遺者柏窮爲仙關關阨塞他木老禿¶
與細竹點兩山又行陂陀中指元和觀東路行人紜紜者何所¶
也同行僧曰十八盤道也返則經其處又行沃野乃見玉虛橋¶
橋渡之以之於宮耳舍橋由樹隙旁至道人室由道人室躡板¶
渡溷渠旁至宮宮麗甚制乃不可詳且非野人所好旁至會仙¶
<pb:CK-KZ_JY310_05p013b>¶
樓峻壁四周蒼翠無間啟後𥦗有樵人方負薪過出宮柏數十¶
層亂於門又旁至先所謂橋者微聞水音不能去返道人室語¶
同行僧曰遊他山人跡不接從本路出入稍曲折焉卽幻矣此¶
山有級有鏁有絙以待天下人如入門前路天下人咸來此山¶
如省所親足足相躡目目相因請與師更其足目以幻吾心同¶
行僧曰此而去有金沙坪明日從望仙樓後由昨所謂樵徑者¶
漸不逢人橡葉正秀壑平其阜柳家澗初自林出嶺行屢折橡¶
輒隨其折處忽從萬橡中下一壑高低環靑有石可坐澗亦送¶
聲來坐處將至坪左山深杳道者結廬纔引脰望之有二山鷄¶
從澗中衝起入觀中道人方煮橡麵接食食隨磬下由齋堂啟¶
<pb:CK-KZ_JY310_05p014a>¶
𥦗羣山墉如出與王子坐泉中而同行僧從左山摇呼已先得¶
一處爲閑亭者爲煙客居者皆可澹人情慮去坪回望坪中殊¶
秀絕然壑漸深樹皆如其深數高卑疎密非聰明所能施設過¶
繫馬峰忽一巖奇甚連延數處怪石與樹與草與澗若一心一¶
手彼隙則此充之與王子復返其起處詳觀焉巖未窮卽爲仁¶
威觀有落葉數十片皆正紅點橋前小池若朱魚乘空過觀十¶
餘里桃李花與映山紅盛開如春接葉濃陰行人渴而憩如夏¶
蟲切切作促織吟紅葉委地如秋老槐古木鐵幹虬蜷葉不能¶
卽發如冬深山密徑眞莫定其四時有猿綴樹間方自嬉童僕¶
呼於後猿挂自若入隱仙巖無居人惟異柏一株類垂楊裊裊¶
<pb:CK-KZ_JY310_05p014b>¶
然新靑欲墮矣自老姥祠而上望天柱南巖諸峰嵐光照人層¶
浪自接者爲一重而其下松柏翼嶺靑枝襯目稍近而低者又¶
爲一重兩重山接魂弄色於暄霽之中萬壑樹交蓋比圍於趾¶
步之間目不得移氣不得吐遂休五龍方丈自恣焉宮所負山¶
峰峭然豪立所謂五井二池碌碌不可照覽一入卽出又途中¶
經奇踰涯聞有淩虛巖希夷誦經臺自然庵皆勝皆略之是夜¶
眠不穩樓下有繫猿啼到曉早起梯石穿圃上竹樹俯看深壑¶
茫若墜煙身在塹底五龍忽若天際下級幾不可止細流時在¶
耳邊與䝉茸爭路又行四五里水自北來南響始奔自南折東¶
始爲靑羊澗澗上置橋高壁成城相圍如一甕樹色徹上下波¶
<pb:CK-KZ_JY310_05p015a>¶
聲爲石所迫人不得細語桃花方自千仞落亦作水響聽澗自¶
此橋始快焉沿澗而折過仙龜巖如龜負苔蘚而坐泉從中噴¶
出濺客此而上石多怪向外者如捉人裾向下者如欲自墜突¶
起者樹如爲之支扶中斷者樹如爲之因緣其爲杉松柏尤奇¶
在山上者依山蹲石根露𤢆𤢆必千尋數抱而後巳其在深壑¶
者力森森以達於山千尋數抱纔及山根而望其頂又亭亭然¶
與高樹同爲一蓋此殆不可曉覺山壑升降中數千萬條皆有¶
厝置條理參天拔地因高就󽉰若隨人意想現者始猶色然駭¶
中而默息久之告勞焉如江客之厭月矣然每至將有結搆處¶
尤警人思自仙龜巖過百花泉東至滴水巖觀其水所滴如刻¶
<pb:CK-KZ_JY310_05p015b>¶
漏是時南巖宮殿巳迎瞻矚猶尋徑左行又見五龍巳如舟中¶
望岸上送者久立未去而五龍前所見眾山紛紛委於壑松柏¶
各隨其山下伏安然與荇藻不異自顧身所經處怪石竒植非¶
無故者度天一橋山蕋自吐道人室層架其上峻坂危棧相爲¶
奔秀及登小天門有巖石垂垂冒人但所謂巨人跡者貿貿不¶
同踵趾王子亦曰巖間紋多類此者欲入殿觀諸巖之奇而兩¶
日間木石多變心目賢勞若更以眾奇巖惑之縱觀費目分觀¶
費心參差觀心目俱費費必將有所遺曷寓道人室明晨澹然¶
一往矣日未午道人不可久對與同行僧謀此半日一無坐理¶
當以了虎耳巖同行僧曰若上太子巖取道之虎耳則并可了¶
<pb:CK-KZ_JY310_05p016a>¶
紫霄乃往紫霄其宮背展旗峰卷雲切鐵有起止之勢使人[目*玄]¶
栗已入宮問禹跡池及福地所在則已過復出宮觀池遶池登¶
福地嵾頂以下諸峰赤日直射有光無色由宮上太子巖磴道¶
迢迢疲乃造極嵾頂別爲一重不可見以下諸峰嵐息煙滅暄¶
多而淒少由巖厯山上行臨睨紫霄指隔嶺朱垣問同行僧云¶
爲威烈觀行穿後山下趨虎耳此路無林水見一松追而憩之¶
虎耳僧適來松下會因同進近巖有竹數竿水一[氵*弘]與王子堅¶
坐比入巖嵌空成屋故榻尙在僧導至頂上凡老僧花木亭榭¶
殆盡惟藕塘水猶與泥相守僕有善取藕者跣而下兩足踏藕¶
條所在如梭往反而手出之山僧以爲樂送余從嶺問還不由¶
<pb:CK-KZ_JY310_05p016b>¶
向路忽循展旗峰後過其隙中峰方削而突古竟離爲一處非¶
先所見皁纛相連者矣稍進復會於五龍來路之杉松下較始¶
見覺親蓋虎耳心目閑於無林故也晨起往觀巖巖在殿後大¶
石百餘丈詭秘峭刻有骨有膚有色有態有力有巧高者上躍¶
壑以下至不可測使鬼爲之勞矣内察巖之高下思理外察頂¶
之起伏神情不覺遂竆亭際憑欄坐楯遠望人客佛號沸然是¶
日天風吹木作瀑布聲常以之自愚爲巖中補遺已而詳所過¶
幾處亭閣蜿蜿天與人規製若相吞西去爲元君殿數十折至¶
捨身巖大木隊而從由級以登爲飛昇臺臺孤高亭其上天柱¶
峰聳然在五步内不望亦見矣臺旁有一樹下竆壑上出亭挾¶
<pb:CK-KZ_JY310_05p017a>¶
千章萬株之氣而葉未能自發作枯木狀臺後石上老松有一¶
株散作數枝銜石而披大風摇之宜可折偏以助此臺靈奇臺¶
旁又有露臺露臺下有巢穴者能休粻呼之久不應慨然舍去¶
行晒穀嶺經黑虎巖下精魂方爲諸巖所奪至此都不經意過¶
斜橋問斜橋人上頂有三徑一爲磴道人所由三天門是也一¶
爲官道由歡喜坡往一爲樵人道由銅殿𡹄入予樵人當由𡹄¶
入同行僧別去上三天門獨與王子次萬丈峯向背香[𦈢*盧]諸峯¶
行枳𣗥中數息數上下道人家汲水者[刀/貝]土築者稍稍遇於路¶
乃至𡹄石巖高危嶺橫如界同行僧先至迎我太和一見而笑¶
由磴道者近耶小憩道人室室七層有鴉數十頭方向板屋上¶
<pb:CK-KZ_JY310_05p017b>¶
飛喘而登天柱絕頂禮眞武殿上觀其範金之工四顧平臺萬¶
山無氣近而五老[𦈢*盧]燭遠則南來五龍在山下時了了能指其¶
峯今已迷失所在惟知虛空入掌河漢西流而已出返銅殿是¶
元大德年物坐觀天柱峰草木童稀石骨寒瘠壑而上石稍開¶
因築城銜開處城而上石復結稍欹之以護頂至於頂乃平焉¶
高削安隱天人俱絕因想山初生時與人初上此峰時皆荒荒¶
不可致思私語王子曰水猶不滿人意如此大名山苟有千瀑¶
萬泉流之使動樹杪石[𦈢*虖]受響不得甯吾何思慮霍哉同行僧¶
曰此而下蠟燭諸澗純是水矣且可了瓊臺但察僧意以失三¶
天門爲恨然予以避三天門益力從瓊臺往非避其險避其雜¶
<pb:CK-KZ_JY310_05p018a>¶
也他日談山中事獨不知三天門何在卽奇矣乃復自𡹄出枳¶
𣗥隨人衣裾漸覺又有山石傲岸與他石離而立於前者無數¶
皆默領其要王子恐予未見輒從後呼語之至上瓊臺瓊臺峯¶
落落有天地間意去𢪩宿中觀桃花開我立處松古於門外有¶
數鳥拍拍飛而東入登其樓蠟燭兩峯正當𥦗不知其名而圍¶
者同照眼是時天欲暮白雲起壑中然氣甚暖力不能山山閑¶
步靜室有道人瞻視不凡與之語導以山下僻處松石依依可¶
坐而卽促予起曰鐘時虎過此因明日行澗上夜夢卽焉踰一¶
岡爲下瓊臺兩燭峯已向後數里始入澗山東爲峽水穿其腹¶
石伏者爲底竪者爲堟大者爲激最大者爲分湍石少者爲衍¶
<pb:CK-KZ_JY310_05p018b>¶
多者爲甃石不勝水者狹爲溝寛爲塘水石并勝則狹聲急寛¶
聲遠長石爲橋方石爲水中臺圓石爲座值木之朽而倒於水¶
中央者亦賴之爲橋水趨左人傍右嶺行水忽趨右人從右穿¶
左水分爲二道則人踏水聲相石之可過者托履焉心在水聲¶
者常失足視在水聲者常失聽心視聽俱在水聲者常失山恐¶
其失也常坐石兩巖望王子常越數石坐水中大石予望其自¶
石過石也若蹈空亦常徙數處而兩巖山斷復合開復收削復¶
平者樹層層翠水光中妙高夾立畫鷄驚飛自山半亦思返日¶
非斷巖不得露澗二十餘里皆陰陰而山香四發不辨其自何¶
來惟左山一隙有行人由山路出同行僧曰此自威烈觀來前¶
<pb:CK-KZ_JY310_05p019a>¶
紫霄山後所望丹垣者也至此一嶺橫於前以爲不復峽而趨¶
過之又峽焉澗聲直汨汨喧至玉虛巖下九渡澗旁出與之合¶
巖兩收其響以爲幽遂欲爲諸巖冠澗中觀巖巖上望澗上巖¶
水聲若在空中下巖水聲若在木末而其間結構天爲之屋人¶
爲之棧無此一段是山猶不可竟也遂自此竟之以爲武當山¶
[言*已]其下十八盤與其出路不足論¶
¶	
¶	
¶	
¶	
<pb:CK-KZ_JY310_05p019b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p020a>¶
　　遊太和山[言*已]　　　　　　　　　　　　王世貞¶
　　　自均州里玉虛宿紫霞宮[言*已]¶
規均州城而半之則皆眞武宮也宮曰淨樂謂眞武嘗爲淨樂¶
國太子也延袤不下帝者居矣眞武者玄武神也自文皇帝尊¶
寵之而道家神其說以爲修道於武當之山而宮其顚山之勝¶
旣以甲天下而神亦遂赫奕爲世所慕趣春三月望余晨過淨¶
樂憩紫雲亭小時出南門二里許乃行田間兩山翼之平綠被¶
壟時積燠頗困人少女風襲肌爲之一快不知其媒雨也巳一¶
舍飯迎恩宮殺淨樂之半又數里稍稍入山然漸爲馳道山口¶
垂闔棹楔跨之榜曰治世玄嶽世宗朝所建也山初不以嶽名¶
<pb:CK-KZ_JY310_05p020b>¶
按酈道元水經注云武當山一曰太和一日參上又曰仙室荆¶
州圖副記晉咸和中厯陽謝允棄羅令隱遁茲山曰謝羅山文¶
皇帝爲特賜名曰太嶽至世宗乃復尊稱曰玄嶽以冠五嶽云¶
謂武當者非眞武不得當也自是爲修眞爲元和凡二觀已又¶
爲遇眞宮馳道益闢左右杉松萬株大者合抱曰遇眞者爲三¶
丰道人名也其東廡有道人像道人張姓當高皇帝時遊人間¶
築淨室於茲地曰是不久當顯俄棄去而文皇帝數使都給事¶
中濚奉書招之凡十餘年弗得則爲之像又贈以眞人誥今所¶
奉書及誥猶在由遇眞五里而爲玉虛宮曰玉虛者謂眞武爲¶
玉虛師相也大可包淨樂之二壯麗屣之已飯玉虛出取右道¶
<pb:CK-KZ_JY310_05p021a>¶
逶迤而上稍有澗壑之屬微雨時時將風來衣輒益輒單乃稍¶
有峭壁折而龍泉觀其陽爲大壑綰口相距三丈許爲橋橋下¶
水流潺湲不絕怪石墳起若鬪四壁無所不造天杉松衣之吾¶
嚮所記洞庭資慶包山之勝蔑如也度橋徑已絕前旌類破壁¶
而出自是皆行巉巖間而雨益甚舁者强自力前所指問道人¶
掌故氣勃窣不暇答山之勝亦若馳而舍我獨峰頂蒼白雲冒¶
之倐忽數千百變喬夭得雨秀蒨撲眉𥈤以此自媮適忘其濕¶
之侵也度日景已下舂始抵紫霄宮宮前爲池曰禹跡有亭踞¶
其右池合宮之溜而滙焉潺湲竲竑所受滙已眾又暴得雨上¶
奮若有𧐨借以起者浮鴨數頭綠淨可翫旣入門雨益急衣濕¶
<pb:CK-KZ_JY310_05p021b>¶
透衵服顧左右分謝候吏齒擊不能句乃入道士室搆火燎衣¶
探案頭得黃庭一巻讀之命酒三爵時雨聲不可耐且爲次日¶
道路虞而倦甚目不勝𥈤也乃就枕¶
　　繇紫霄登太和絶頂[言*已]¶
夜潺湲不已若夢中度三峽也比五鼓醒而絶不聞雨聲質明¶
起禮前殿壁其後鐵色橫上千仞若屏曰展旗峰出憩禹跡池¶
泉聲益怒飛流縹碧可愛仰視雨[月*去*⻏]下垂而暫若閣者甚畏之¶
然已決筴則勵輿人前池之右爲福地古七十二之一也宮其¶
上弗及訪俄而漸開霽所入皆陿徑兩壁直上無盡而三公五¶
老諸峰以次現乃更用濯雨故蒨潤䓤蔚因詠唐人羣峭壁摩¶
<pb:CK-KZ_JY310_05p022a>¶
天語嘆其指意之妙久之巖忽闢其陽丹碧出沒杳靄中稍迫¶
而視宫之額則南巖也舍弗止乃度宮西嶺下視大壑若孟諸¶
席以古松長杉之屬自是度榔梅祠地益高壑益雄深仰而睇¶
俯而瞰無非以奇售者所厯宫觀羽眾以笙管導之出沒雲氣¶
中時亦爲風續斷或前薄巖而爲回風調穿入窪幽則若甕呼¶
者度半舍許得一澗輿人來請曰從此陿中穿則故道也當步¶
上三天門此而下趣澗則改徑可以輿亡苦乃聽其所之以得¶
雨稍走沮洳怪石錯道古木偃蹇其右仰而諸峰之高以爲亡¶
隃矣左仰而峰勢益峻遂失其石所在久之蛇行爭鳥道凡數¶
千級而躋太和之西嶺又折而下泥滑益甚舁人足前趾恒蹈¶
<pb:CK-KZ_JY310_05p022b>¶
空又數失而顧其身乃空懸數千仞悔不若步之小安也已上¶
太和憩傍室顧視諸道人舍其趾半附巖則重累而度之多者¶
至七層若蜂厲之爲房罡風蓬蓬勢欲墮不墮甚危之而竟無¶
恙也改服禮眞武遂登絶頂曰天柱峯由太和而望天柱高僅¶
百丈耳而行若數里者左挽懸而右肩息不能得懸之十一輒¶
喘定乃復上遂禮金殿殿以銅爲之而塗以黃金中爲眞武像¶
者一爲列將像者四凡几坐供御皆金飾也已出而顧所謂七¶
十二峯者其香爐最高然猶之乎榻前物耳荆州圖副[言*已]云峰¶
首狀博山香爐亭亭遠出又郭仲產南雍州[言*已]云有三磴道上¶
磴道名香爐峰然則後人易香爐爲天柱而以其從峰稱香爐¶
<pb:CK-KZ_JY310_05p023a>¶
耶餘峰夥不能臚述而其大都皆羅列四起若趨謁者又若侍¶
衞時乍晴䝉氣又重不能得漢江而三方之山若大海挾銀濤¶
層湧曡至使人目[目*玄]不暇接古語云[山/(亝-二+人)/水]山輕霄蓋其上白雲當¶
其前有味乎言哉諸山皆培塿獨東南一山最高意不肯爲天¶
柱下者而又外嚮問其名曰外朝峰乃在房陵官道也凡山所¶
有峰澗巖泉之属不可指數而其名卽道流輩剽他志被之又¶
舉以傳眞武爲眞武稱者不可指數而皆無據時分守李君元¶
莊從爲飯神庫之後院謝去客有言范了髻者居二十餘年矣¶
冬夏一衲食一飯亡鹽酪所棲止一石竇試跡之則已至矣貎¶
瘠而神腴雙眸烱然卽一衲鶉懸厯寒暑亡[禾*𡻕]也與之語不能¶
<pb:CK-KZ_JY310_05p023b>¶
爲虛而能爲不虛者亦雜用儒家言顧謂得道可以遺身然何¶
渠能外身以求道耶爲作白湯飯供盡兩塸而別¶
　　自太和下宿南巖[言*已]¶
余將以雞鳴起作泰山日出觀而二傔𧮭寐呼之不應旋有罄¶
欬者則已辨色矣然亦以足不謀凭欄徙倚久之乃就籃輿而¶
下百餘武不可轝舍之遶出天柱峰後爲三天門降之易屣於¶
陟而用陡絕故數踸踔𦝫膂不相攝累息股戰賴道士時時奉¶
酒脯紓其困顧視中笏七星三公千丈萬丈諸峰差池頡頏色¶
者可餐數步一回首不忍失之下三天門爲摘星橋有文昌祠¶
讀汪司馬伯玉所爲文甚麗中謂國家創述右文盛高孝廟而¶
<pb:CK-KZ_JY310_05p024a>¶
以劉王兩文成當之夫伯玉殆自命哉乃不佞所不敢知也稍¶
數百折得昨所取道晴日獻麗原谷詭瑰異狀觸目若新亦忘¶
其所睹[言*已]矣亡何抵南巖宫新蔡張助甫約以望後一日登太¶
和而所遣候人不得報乃憩以俟之飯後有舉僧不二所休巖¶
告者卽伯玉[言*已]佛子巖也欣然許之復以籃轝往從宫門傍左¶
折逶迤上行百步有巖曰歘火石文󽹪燄起樹作龍爪其中窪¶
深而旁有靈池水甚甘傳以爲雷師鄧君修眞地也道流輩飾¶
像䝉之後若爲寢室者其美遂爲襲矣乃復行嶺間回穴紆磴¶
足相齧者十餘里而始抵巖巖踞嶺之腹而嵌空若室者三中¶
最寬鑿大士像虛左席客以地而庋其右以榻不二髮鬖鬖白¶
<pb:CK-KZ_JY310_05p024b>¶
覆額而狀甚腴出肅曰公貴人乃嬴服耶坐餘榻屏人耳語謂¶
公自此中來將毋不從此中去乎奈何自失之予爲悚然第其¶
所稱握拳閉齦流羡入丹田法與一切空所有皆予素聞者已¶
乃引予左邪而上至頂有池延袤不二丈而水旱不溢涸蓮葉¶
田田其中前後爲一池僅半之亦有雜花木之属蓬室方廣當¶
身一木榻匡坐嗒然久之其嶺左右皆大壑壑盡皆爲絕壁四¶
周靡所不際天其色以三春奏異已乃𨚫引穿美箭下臨前澗¶
磐石若峽水潺潺流其下小爲提扞之滙爲一池茂草沿絡傍¶
巨石頗作梵字刻丹塡之仍爲予釋其義予笑不答尋又爲予¶
言所以結搆之詳皆手任之予曰是空有耶曰吾空有而時有¶
<pb:CK-KZ_JY310_05p025a>¶
有而空空毋害空也巳又飯予於室蔬豉皆香美尋飯予從者¶
數十人皆徧毋畸嬴乃謬謂予曰適襄邸涓人來授餐耳臨別¶
握手不能釋且曰毋忘󽅩率會也予顧謝師自愛庶我不能得¶
師境而師或墮我趣奈何還南巖時返照猶未歛乃入謁眞武¶
殿從殿後厯元君殿南薰亭獨陽紫霄諸巖室徘徊顧望諸峰¶
爭雄而趣太和若遊龍天柱金觀色煜煜射目所謂禮斗飛昇¶
臺捨身巖其奇壯詭卓無論道流鼓掌玄帝事若覿也予語之¶
若曉僧不二耶是欲空一切有不得而子乃有一切空乎因大¶
笑命酒數行而罷¶
　　自南巖厯五龍出玉虛記¶
<pb:CK-KZ_JY310_05p025b>¶
由南巖右折而下半里許爲北天門出北天門稍折而上日滴¶
水巖若肺覆時時一滴下小池承之卽不以雨暵緩速有澗傍¶
亦饒奇石泉㶁㶁下流橋度之頗勝而名不雅曰竹笆然亦未¶
有以易也自是壑益深曠樹益老高者徑百尺大可數抱而根¶
皆露交縱道上數百千萬條其麄者若虬蟒次爲蛇爲擘爲卽¶
且樹得風簌簌鳴則根皆應而鱗起若囓人趾者巖巓怪石俯¶
下欲墮亡所附麗其澗石又突起若象若獅若龍若雕鶚之属¶
意似欲攫人令晦之夕㝠之晝過之不憭慄縮足耶有仙龜巖¶
衡從數百尺作綠珩色沿澗而下至青羊橋石益奇詭百狀水¶
益壯嘈嘈若笙鏞之乍奏而自律也下流方巖陡上無際水乃¶
<pb:CK-KZ_JY310_05p026a>¶
從其趾穿度矣呼酒盡三爵酌水復盡一爵自是舍澗旁道頗¶
行谷間迷陽茀籬不可以㨗可數里乃復攀緣而上其岡嶺故¶
巳皆土忽復石石遂多奇而檉杉松柏之属忽盡蔚偉整麗余¶
謂是且得五龍宫乎而道轉上轉不可盡輿人喘而噓數息數¶
奮乃抵焉入門爲九曲道丹垣夾之若羊腸蟠屈其垣之外則¶
皆神祠道士廬也美木覆之陰森綜錯籠以微日猶之步水藻¶
中其臺殿依山獨峻出宫表紫蓋金鎖諸峰彷彿欄檻間物矣¶
庭右有池二以螭口出泉傍復有井五所謂五龍者也廡之西¶
復有池二若連環名曰日月池日池黛月池赭云其色亦以時¶
變不可知也飯巳道士奉眞武玉像來觀巳又出文皇帝所賜¶
<pb:CK-KZ_JY310_05p026b>¶
道士李素希二衲被之正與余體適因笑謂此衲出尙方而復¶
不偕鸞鶴逝者亦胡異中丞紫耶所聞淩虛巖自然菴尤勝而¶
意不欲往乃出自是稍坦拖而嘉樹美箭益夥鳥聲雝和會所¶
使上事人還發尙璽弟書問燕中事不覺至仁威觀觀前石梁¶
曰普福橋橋之勝下靚深伏泉竇焉上顧四山󽌅口而微󽉰從¶
󽉰之所而得日草木皆媚自是復蛇行下數里至五龍行宫踞¶
其前門小憩山忽左右闢多爲平疇青碧布壠除道益廣而所¶
留羽儀亦至乃改服度華陽亭躡石梁挹蓮花池驟喜其脫險¶
艱而忘諸山之盡去我也已尋抵玉虛而分守君復來候觴余¶
望仙樓酒數行則驟晦冒雨之迎恩宫宿焉王子曰夫余之山¶
<pb:CK-KZ_JY310_05p027a>¶
宿者四而厯不能得十之三也然亦足以雄生平遊矣夫物顯¶
晦則有時哉彼夫禪主絡繹者七十二柴望之禮稱嶽稱鎭者¶
各五而茲山固泯泯也一旦遇眞主以疑似惟重之跡而膺特¶
拜遂超五嶽而帝之宮殿大者擬建章小者淩祈年望仙道流¶
非耕蠶而衣食者以萬計奔走四海之士女爭先而恐失號泣¶
鼓舞望之若慕卽之若素彼何所取繇來哉謬矣夫太史公言¶
也曰惡覩所謂崑崙哉夫近有一武當而不能舉彼將以爲無¶
之也無之惡在其無崑崙也¶
¶	
¶	
<pb:CK-KZ_JY310_05p027b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p028a>¶
　　太和山後記　　　　　　　　　　　　汪道昆¶
余三仕楚太和並載方祀中戊午冬予以二千石至從所部修¶
祀典三宿太和天雞鳴輒登絕嶺觀日出下視無際熠若燭龍¶
之躍九淵頃之天門開始辨色山積雪如羣玉觀益奇乘興過¶
妙華嵓就避穀者與語獨歸齌室從者莫之所知比下南嵓循¶
步[欄-柬+舀]望天柱皚皚乎五城萬雉夫非白玉京邪俯闞五龍冰雪¶
塞路不果往過紫霄殿雪出禹跡亭上若從䝉莊子遊徧厯福¶
地亭台奄忽昏暮月幾望對展旗峯如雲母屏歸卧神樓屏明¶
燭戶牖生白視懸宇若冰壺蚤起登太子嵓過嵓棲者相揖出¶
亭下下紫霄行者肩摩入山如市一徑玉虛嵓澗道陰陰人跡¶
<pb:CK-KZ_JY310_05p028b>¶
幾絕避喧而見獨不亦仙仙乎哉暮抵望仙樓月滿魄明視紫¶
霄較甚旦日歸矣譬之𣑱指曾未属厭辛酉將入閩乃再至槖¶
中載父乙爵襄王孫遣歌者從予先入玉虛嵓雨大至嵓中望¶
雨如機[糸*系]百丈引澗中澗水盈從者後至皆沒馬腹止嵓下宿¶
從黃冠飯黃梁明日次天門予下車納屨以往車人曰無畏請¶
以肩輿登於是駕壯夫二人百步遞更代若搏羊角而上薄太¶
和將事及期雨不絕從祠宫造帝所卽擁蓋猶沾衣至則天劃¶
然開雲如席卷明霞奉白日出當黃庭禮成雨復集人人以爲¶
神應雖予亦不知其由旦日周遊載酒復登絕頂當軒奠父乙¶
爵稽首𩗺言道昆幸得服事名山亦越三祀今且辭去請飲餞¶
<pb:CK-KZ_JY310_05p029a>¶
以行乃長跽舉釂者三徧禮羣神釂各一其右有奉劍者予挺¶
劍出之祝曰𡨥數入閩願借太阿以張國討振衣而下天將當¶
關予舉爵進曰公以赤心奉至尊不佞庶幾可質引滿立飲釂¶
如初下摘星橋歃流水歌者進爵爲天風之歌頃之天籟皆鳴¶
若相倡和予以爲鈞天之樂戒勿歌由南嵓趨五龍所至皆信¶
宿道中樂青羊澗别業樂誦經台行至玉虛月望矣登樓命酒¶
以次觴列仙至洞賓觴者二公好飲則眞吾師質明發滄浪從¶
此出境後十年至予將出鄖關望夏門柳侍中請行期先期往¶
乃燂湯治浴室逆余宿沐浴堂明日由間道入羅公嵓道中饒¶
木石苑積不治假令刋木疏石宜奇始至望天柱諸峯猶宿雲¶
<pb:CK-KZ_JY310_05p029b>¶
際無何浮雲立盡如出靑芙蓉旣而明滅縱橫如羽衣如縞帶¶
已復盡冉冉如站鳶予宿羅公房六月衣袷明日盡東略乃出¶
復眞過玉虛嵓不果宿尋登福地有雜樹樹挂劍松下拔劍斫¶
之五夜雨師淸路塵旦日杲杲侍中命工除間道余乘小車登¶
太和日方中其下五色雲見祠官以告侍中亦自南嵓望見之¶
旣禮玄君退就南榮嗒焉隱几居有頃𧺫而周視舊遊諸峰變¶
幻多神奇卽三至未可僂指曳杖出香爐峰側命黃冠據其上¶
作步虛聲間以洞簫奏雲門曲興盡乃返質明就道憚乘危杖¶
至摘星橋指橋東遺址是當閶闔扈三公宜祠事文昌以應天¶
象次萬丈峰下刻石爲銘過南嵓侍中語雲物狀余聞諸有道¶
<pb:CK-KZ_JY310_05p030a>¶
者具在山中開士周泰亨居玉虛西隝舒復初石教會居柳林¶
佛子圓性居尹喜嵓獨顔希子出就鄢郢周故宦者事靖江王¶
性通明善悟入與柴山人相師友並稱法眼云舒善長生之術¶
深入無生具大辨才其先爲柴山人弟子石故秦將西域法王¶
子崇事之圓性祝髮京師具法相目攝諸徒属卷舌不談談則¶
纚纚不休適其意所欲出予先以使往畢爲之期予留南嵓石¶
子先至予執舊聞與語石灑然公豈宰官身耶不揭不厲而登¶
彼岸其未也坐待明月琴師就嵓中奏旦日問尹喜嵓過佛子¶
嵓東北向門外多美箭爲藩衍中列兩楹虛其中奉佛佛子肅¶
客入坐客當中霤旣而謝從遊引客入卧内摩客腹私語佛耶¶
<pb:CK-KZ_JY310_05p030b>¶
佛邪由往刦以來乃復相見抱[月*麥]就客亹亹多所開陳已而謂¶
客喜遊請先客乃授客杖先從竹徑出澗濱磐石據澗交流隄¶
其下草傍一巨石出臨岸斷水作曲欄當之咫尺若在濠梁其¶
幽致可入繪事嵓上草木益茂柴荆爲周廬者三中有蓮池池¶
水四時不涸池上一室蓬戶室中置繩床戶外並列招提懸彩¶
旛作滅渡法池外一池差小自爲一垣垣中花木成畦多芳草¶
其後由蓽門入中爲草亭方廣當身設坐具亭前分列入石宜¶
坐門徒客笑曰公所居足稱精舍公安事此其遊戲三昧者耶¶
佛子曰嘻此固𧲣狼居耳吾日事樹藝遂成園林客勉矣出就¶
谷口客廻車且日期周子五龍宫周後至中道遇暑雨畢易衣¶
<pb:CK-KZ_JY310_05p031a>¶
屨始相見西齋周告勞子不欲煩以口舌乃出日月池上過誦¶
經台羣雉遞鳴山梁不避人語侍中請台端行酒列炬乃歸旦¶
日次行宫石子將舒子至舒卽次以機𢪩予石數目予機不入¶
石笑曰公將以聞見乃今不涉聞見惡乎取之故不入也語未¶
卒相與過玉虛宫坐月明中將叩實義會侍中倦而思寐罷勿¶
談明日登望仙樓語其概乃子猶多扞格然亦有味乎其言是¶
夜月始盈遂還行部計期則十年周矣予適有天幸十年三遊¶
始與貴遊者俱局趣不自得再至則予爲政然亦不失爲俠少¶
遊乃今弔詭得朋視昔遊爲猶賢矣要以遊方之外時而汗漫¶
時而逍遙其斯爲采眞之遊予未能也¶
<pb:CK-KZ_JY310_05p031b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p032a>¶
河南¶
　　遊梁記　　　　　　　　　　　　　　王士性¶
𡻕辛巳之夏余令朗陵三載矣以秩滿例得代篆上閥閱念自¶
吏比弗克頃刻懈馬牛力欲從斯行悉從中州之勝而寓目焉¶
乃以六月癸卯發朗陵至府西郊時大雨淹積數旬水環城十¶
里如湖海波濤村人結筏行柳稍中念河汝之民行當復爲魚¶
矣遊興漸阻望後南走申𢪩牒臬大夫與申太守飲相公園中¶
始霽辛亥西行過泌陽鄧河鄧通故居也通一嬖幸傳其名至¶
今甲寅至南陽連霽心復動乃西八里坐卧龍岡謁諸葛武侯¶
像猶翩翩神仙人也是夜宿草廬中復大風雨林木震撼余詫¶
<pb:CK-KZ_JY310_05p032b>¶
謂卧龍欲起耶門左有諸葛井井欄石繩轍十數過數之數各¶
異岡僅僅與人首齊非幽岑邃谷而宛緊世祖龍興復中州戰¶
爭之場不知孔明曷從琅琊避亂至此或云南陽乃襄陽墟名¶
非此也岡稍北爲百里奚墓墓有七星石丁巳復𢪩牒籓大夫¶
畢行召信臣舊偃戊午次裕州經搬倒井拜光武像井泉飛涌¶
淸沁人齒牙巳未道昆陽城巨無霸驅虎豹戰敗地也是日趨¶
葉欲求故葉令飛寫遺跡弗可得止城西爲孔子問津處後有¶
嚴光祠余貽書葉令仍當祠沮溺於中與光祠爲三隱庚申向¶
寶豐覽香山寺浮圖矗天寺廊[厂/無]偉甚寺僧云大士化身之所¶
亦曰白司馬九老會也辛酉出汝州道望崆峒山翠靄上殷殷¶
<pb:CK-KZ_JY310_05p033a>¶
爲廣成子宮因睠焉有感於七聖者日暮不果登壬戌取道登¶
封巖巒盤屈比民至此則多鑿土爲窟而山栖矣癸卯止太少¶
二室觀達摩面壁石別有嵩遊記乙丑轉轘轅嶺赴鞏復東行¶
出虎牢關關不及𡨕厄而名獨較著豈當時以關内外爲限也¶
今爲古崤關亦卽成皋丙寅經鰲山蓋秦置泰倉酈生所策據¶
其粟處益而東則爲鴻溝尙有址焉一山平列爲廣武山山東¶
西二城其下卽楚漢提兵百戰相距地名古戰場引杯舉李華¶
文誦之淚落不禁矣一客從旁笑曰善乎阮步兵之登此而歎¶
也曰世無英雄使孺子成名余復拍手長嘯數聲引太白招步¶
兵魂復起戊辰詣古陽城步周公測景觀星二臺臺後石製量¶
<pb:CK-KZ_JY310_05p033b>¶
天尺刻周尺一百二十尺登臺視天心猶之乎燕越間莊生所¶
謂蒼蒼其無止極者故耶臺前五里乃箕山有許由𡻕饑諸¶
惡少發之三日石槨發輒合余謂許由一瓢猶棄何得預爲石¶
槨自庇必非由意好事者因太史公言而附會之是日至密¶
東三里天𡚱宫爲黃帝葬三女墓地上樹一松圍五人起三枝¶
而上可十丈色如傅粉粉内卽綠膚𤓰之髓出葉如線鐵樛曲¶
詭怪云數千年矣宫外有滴水篷篷上乃人行地下厚一尺卽¶
空爲洞水從空如提壺注下不知何自出也縣迨宫石皆蒼質¶
白理甚鉅不亞太湖已已過古鄭州逮中牟五十里圃田藪昔¶
爲周宣王會東都講武今高者居低者田窪者瀦湖堰不復成¶
<pb:CK-KZ_JY310_05p034a>¶
藪矣中有列子故居在焉庚午始抵大梁憶梁往事如魏公子¶
好士當時夷門鼓刀之流一何俠烈令人恨不卽至其地今止¶
夷山一阜耳其後梁孝王置賓客司馬長卿枚叔嚴夫子輩詞¶
賦風流亦一時之豪及問所謂修竹園雁鶩池無一存者考之¶
志云兔園正隷歸德乃汴東南城外又有孝王平臺豈時兎園¶
廣五百里遂橫亘梁宋也耶平臺亦名繁臺又名師曠吹毫日¶
落登之淸風泠泠如[糸*系]竹至慨然緬懷杜甫李白高適三君子¶
之蹤今祠之者又益以李和二君從其地也台有大禹廟昔人¶
登臺望河洛爲之第制狹不稱所以報禹者廟有李子碑城東¶
南則隋煬帝引河入汴幸江都故道隄楊柳舊數萬古今成詠¶
<pb:CK-KZ_JY310_05p034b>¶
城東北爲夀山艮嶽宋徽宗以花石綱縻天下力供之而株木¶
片石俱廢此其近者何論梁王魏公子耶城北爲周王府則因¶
宋舊内也城内寺頗多惟相國鐵塔二寺最修且麗城外去黃¶
河十里作大隄環護之周八十里樹陰夾道行堤上卽不論晴¶
雨皆可人時宗正西亭君方賦人瑞至明日引見之叟高姓鶴¶
骨台背髮星星健耳目步履年一百五𡻕矣云生成化十三年¶
婦王氏生成化十七年尙在詢其致夀則無他術也惟好杯中¶
物且斷慾止三十年至今猶以淬靑銅爲業眞瑞人云已復出¶
城北蓬池憶阮公綠水洪波之句或云尉氏亦有蓬池比入尉¶
氏訪七賢竹林遺跡猶有碑在而黃公壚則不知其何地矣未¶
<pb:CK-KZ_JY310_05p035a>¶
至尉氏四十里則朱仙鎭有祠祠岳鄂王思王之寃又不覺黯¶
然欲淚壬申回至許昌爲關羽舊宅蓋降曹初秉燭達旦處癸¶
西至郾城則桓公盟召陵故城也今亦廢余此行計三十五日¶
行二千三百里枉道者七八百餘暑雨勤僕從力洵苦然得盡¶
悉中州之勝亦一快也衛源王屋鄴都洛城蓋猶有待而此行¶
之勝在木石之奇則密之松少林之石人之奇則大梁之叟爲¶
尤稱絕云¶
¶	
¶	
¶	
<pb:CK-KZ_JY310_05p035b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p036a>¶
　遊蘇門山百泉記　　　　　　　　　　　袁宏道¶
舉世皆以爲無益而吾惑之至捐性命以殉是之謂溺溺者通¶
人所戒然亦通人所蔽也溺於酒者至於荷鍤溺於書者至於¶
伐溺於禪者至於斷臂溺山水者亦然蘇門之登至於廢起¶
居言笑以常情律之則爲至怪以通人觀之則亦人情也夫此¶
以無妻子爲怪彼亦以遠山水爲怪各據其有則遞爲富彼此¶
易位抑更相苦矣嗣宗語意微涉牽率棲神導氣在山水間爲¶
俗談置之勿答是矣及劃然長嘯林谷傳響眞意所到先生曷¶
嘗廢酬應哉唯世無發其籟者故不鳴也曰子何以知其溺曰¶
以百泉知之百泉蓋水之柔物也吾照其幽綠目奪焉日晃晃¶
<pb:CK-KZ_JY310_05p036b>¶
而爍也雨霏霏而細也草摇摇而碧也吾神酣焉吾於聲色非¶
能忘情者當其與泉相值吾嗜好忽盡人間夭韶不能易吾一¶
盼也嗜酒者不可與見桑落也嗜色者不可與見嬙施也嗜山¶
水者不可與見神區奥宅也宋之康節葢異世而同感者雖風¶
規稍異其於棄人間事以山水爲殉一也或曰𢪩之水不怒出¶
而更笑毋乃非情日有大溺者必有大忍今之溺富貴者泊沒¶
塵沙受人之摧折有甚於水者也抑之而更拜唾之而更諛其¶
逆情反性有甚於笑者也故曰忍者所以全其溺也曰子之於¶
山水也何以不溺曰余所謂知之而不能嗜嗜之而不能極者¶
也余庸人也¶
<pb:CK-KZ_JY310_05p037a>¶
　　登嵩山記　　　　　　　　　　　　　薛正言¶
永樂二年正月與都督扶風馬公同至嵩山神祠登草參亭整¶
衣冠盥帨以入至中門道士二人出肅進至祠階拜謁步出兩¶
廡觀厯代封祀碑遂至登封官舍宿焉蚤起出縣治北涉澗壑¶
披荆𣗥行八九里望玉鏡峰甚奇往觀啟母石右旁舊有啟母¶
神祠祠已燬故基碑石具在斷碑四五卧荆榛中字磨滅不可¶
考過啟聖母神祠西十數步是爲崇福宫宫宇亦已廢廢基上¶
一平邱甚高褰衣而上乃得故堂基中有流觴曲水渠皆鑿石¶
爲之渠圓而正周坐可十數人蓋昔遊觀者宴飲之所東有一¶
穴泉甚淸流於渠中今泉竭不復出矣循山西行約二三里一¶
<pb:CK-KZ_JY310_05p037b>¶
峰巍然而南漢武帝登封時神人呼萬𡻕之所峰之半乃昔嵩¶
陽觀故基有唐天寶年碑東古柏五株積翠婆娑可愛中有一¶
株尤大命從者五人連手抱之圍始合樹下一石刻曰漢武帝¶
封大將軍餘柏或三四抱圍所植皆厯千百年者眾咸坐玩不¶
忍去又登十餘里至法王寺寺有殿堂可延坐一老僧出謁龎¶
眉古貎鬚髯蒼然仙如也眾皆解衣憩息談詠眺望無不適意¶
良久登天門峰峰極峻旣登東瞻月峽西觀少室南望南陽許¶
汝諸山皆出沒在千百里外空日澄明端倪無際曠焉茫焉不¶
知天之爲高地之爲下而登涉出於灝氣之上也夫嵩山據天¶
地之中崇峻而端直磅礴而方廣得坤道直方大之體諸峰起¶
<pb:CK-KZ_JY310_05p038a>¶
伏於上二十有四備天運四時之數造化藴蓄如此豈高廣足¶
以盡嵩山之觀哉相與緩步緣峰而下至岳麓寺峰而西至會¶
善戒壇以望永泰四時峰巒之勝皆不及法王所見高廣矣時¶
日巳昳聯轡往少林寺西出山麓夾道叢木交蔽重峰曡巘獻¶
奇後先令人應接不暇近寺一里許寺僧數人來迎須臾鐘鼓¶
聲自嵐翠中出樓臺金碧掩映林巒間與夕陽同輝夫不登法¶
王寺峰無以見嵩山之高廣不登少林寺峰無以見嵩山之幽¶
奇登覽之勝無以踰於此矣入寺晚飯畢寺僧導登五乳峰觀¶
達摩面壁洞洞前有受記亭設達摩神光受[言*已]像近階古柏一¶
株甚翠僧日此柏六祖慧能所植香案上一石長二尺許僧曰¶
<pb:CK-KZ_JY310_05p038b>¶
石中有達摩背坐形像乃面壁時精神所寓者余觀其石乃湍¶
激之石非壁石之石形像若人爲之者令從者抱石置前以水¶
石磨之形象如故眾愈神其異余因解之曰昔梁魏之時南北¶
奉佛者率以崇飾塔廟爲事縻費生人故達摩西來不立文字¶
見性成佛蓋示以靜也當時人鮮悟曉而面壁九年而去豈區¶
區寓精神於石以示神異於後世哉是夜宿少林寺方丈明口¶
出轘轅關都督公道語余曰吾年纔弱冠卽領戎事泝大江上¶
三峽崎嶇巴蜀間凡山之奇異者靡不周覽及出守張掖陟關¶
陝越酆鄗周旋乎上郡祁連之廣月氐之高靡不徧厯然巴蜀¶
之山偏於奇峭張掖之山苦於荒野遠求夫具天地淸淑之氣¶
<pb:CK-KZ_JY310_05p039a>¶
得中正之體者惟嵩山爲然吾思之厯年而今始得與諸公登¶
覽以遂其平生企慕之懷豈非幸歟因并記之¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p039b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p040a>¶
　　嵩遊[言*已]一　　　　　　　　　　　　　袁宏道¶
度緱嶺越轘轅關西北折入山㘭則少林寺也少室截然橫其¶
前諸山懷之天然廻合如有尺度京洛之間古迹廢盡獨此寺¶
猶存典型日者過東都覔故宫遺址了不可識詢李文叔所[言*已]¶
名園亦無有而伊闕兩巖廢像殘碣崩剝苔蕪間令人堕淚此¶
中差强人意不復爲此寂寂歎矣樗道人曰今好事家所貴者¶
曰古曰完曰欵識山狩於虞古也霧𥦗雲寮飛布巖壑完也隋¶
唐以來碑碣森列庭中欵識也堂頭僧曰道人欲置茲山於貫¶
城市耶請以一轉語酬價矣道人曰有大力者負之而趨余大¶
笑堂頭僧者曹洞下兒孫主斯院者也從院東西穿詰曲磴道¶
<pb:CK-KZ_JY310_05p040b>¶
中過甘露臺有古樹根如欹石虛處如梁已出寺西折行觀初¶
祖影石石白地黑繪酷似應眞像老僧日澗中自有此石能爲¶
水樹雲影余曰然石以影重達摩之重不以影不以石不以面¶
壁此中不須蛇足也已從菴後出行三十餘里得初祖洞洞中¶
石如波卷不盡五乳峰者數丈已下山度南嶺十餘里得慧可¶
覔心臺臺形如孟倚翠壁下臨伊洛黃河蒼莽行綠煙中已歸¶
院徧厯軒除庖湢休於丈室顧樗道人語日是中有余衣履迹¶
焉雲樹煙巒若舊識者余夢遊茲山久矣曉起出門童白分棚¶
立乞觀手摶主者曰山中故事也試之多絕技欲登少室無所¶
得路乃止少室奇秀迫眎不可見遠乃得之行修武道者望若¶
<pb:CK-KZ_JY310_05p041a>¶
古鐘仰出諸山上從汝來者惟見千葉芙蓉與天俱翠搖曳雲¶
表而已山四匝皆壁羣山翳其外迫之乃不見巓而見翳游人¶
多不愜夫豪傑之偶於眾也凡才得肩而蔽之及時地旣遠肩¶
蔽者與腐草俱盡而天下始望之若飛仙獲其隻字以爲至寶¶
士患不特達耳余數年前走南陽道見遠翠干霄土人曰九鼎¶
蓮花寨也了不知所謂及過崿嶺忽有舉此名者始知所見在¶
五百里外也少室之秀特可知矣¶
　　[言*已]二¶
山東關里許有皁巾而敝藍者請曰由西華道耶余不解及至¶
嶽祠從垣之西竇入不覺一笑祠在黃蓋峰下偏峰之左東行¶
<pb:CK-KZ_JY310_05p041b>¶
數里得澗寂無人聲蘆風水響環遶山砦沿澗而北得山足澗¶
與山曲折如月半弓漸高得寺寺盡而巖盧浩然舊居也至今¶
猶襲其姓山至此忽兩分如人張左右臂當冐腹處削壁千仞¶
恨虛而卻如割大甕之半水從了處出初猶黏壁霧雪紛飛忽¶
然墮空千[糸*系]直下激石爲屑散布一澗時方下春日與烟相薄¶
而暴濺之風復生態其間正視不一[刀/巴]去瀑十許步巨石岌嶪¶
游人各居一石望瀑而飲回風忽射稍點灑面起立欲避而雨¶
腳已斜卷去朱非二曰少時讀天台賦知有瀑而不知其奇麗¶
如此問余余曰三見之矣見於五泄者如奔雷其觀偉見於黃¶
巖者如立玉其觀𨓜若夫蒼寒霏微簾披綃曳此爲最幽矣登¶
<pb:CK-KZ_JY310_05p042a>¶
封令傅元鼎曰嘗夏月雨後經此飛泉挂壁激石倒立如柱響¶
震一山余曰然古人謂夏山如滴冬山如睡瀑亦有之夏瀑如¶
怒冬瀑如喜此正盧君喜時也壁石多奇或爲霞或爲紺或爲¶
嵐而根下有石數丈雲巒洗出其紋如刻劃澗中多白石墨浪¶
界之與影石相似獨不能爲人物耳澗西有小洞容數人其下¶
流峽中石几石龕石版遒妍不一與碧潭相暎爲山中絕景¶
　　[言*已]三¶
道陽城廢址入會善寺寺半圯有泉泠然及門而沒西去數十¶
武爲戒壇頺欄敗砌皆鏤隋唐佳句人物山水細入毫髮石柱¶
上有唐宋題名宇極精奇故魏少文避暑宮也唐以來習毘尼¶
<pb:CK-KZ_JY310_05p042b>¶
者居之遂有壇古碑刻完好者菩薩戒經大厯十三年協律郎¶
高堅書魏天平二年嵩陽寺碑不著撰書姓氏末云唐麟德元¶
年九月庚申從嵩陽觀移來乃知嵩陽古梵剎也門之右有大¶
厯二年中書門下牒其下勒代宗手勅二十二字無一筆蝕者¶
碑陰勒戒壇[言*已]汝州剌史陸長源撰河南陸郢書隸法道逸戒¶
壇西南麥畦中有開元十五年道安禪師碑廣平宋儋撰兼書¶
末云建塔僧破竈損一字蓋神僧破竈墮也塔已荒不可識而¶
碑尙可榻今人但知戒壇寺茶榜可發一歎山僧云古碑甚多¶
磨爲時貴書且盡余自少林入嵩廟閱碑立洞口悉收聽之是¶
名爲水歛洞上建雙塔洞内有金佛是名爲雙塔金佛奇莫如¶
<pb:CK-KZ_JY310_05p043a>¶
鑼鼓盛莫如蓮花介鑼鼓蓮花而下石罅中迸湧三泉金佛直¶
下石[𦈢*虖]中迸湧五泉山南北有鳳仙乾元香山看經天竺濳溪¶
廣花寶應八寺徑口有五龍廟予蹙然爲不安曰嗟乎哉石工¶
糜力民用竭才是必衰世所爲而絡繹游眸方劇欣玩較之開¶
山禹功所費同損民益民異良可爲慨¶
¶	
¶	
¶	
¶	
¶	
<pb:CK-KZ_JY310_05p043b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p044a>¶
　　太行山[言*已]¶
山自北[糸*已]雲中發宗行平定州至上黨遼心潞澤衍亘多起彰¶
衞懷三府南受籓垣中原自是西奔爲中條至雷首東發爲燕¶
山至碣石左右行皆其托祖故曰太行又以介省故名省曰山¶
之東山自西太行中原之正脈兩腋如華蓋所以冒中原而重¶
其力惟其起張兩腋故身不自結而凝爲所冒之中以其行局¶
之宏非太行不足以當之而其伊止之所乃所以爲行之地蓋¶
言意也¶
¶	
¶	
<pb:CK-KZ_JY310_05p044b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p045a>¶
　　游百泉[言*已]　　　　　　　　　　　　　張縉彦¶
余壬申七月越今年三月游百泉者七秋行則空濤吞石冬詣¶
則雪嶺壓天晨行則氣湧平暾晚入則人衝暝雨終以城闉隔¶
不獲信宿其上四月九日集郭公望蘇門山房時貢院初集百¶
工雜作於水竹間執事者飄蓋如雲余引杯酌以避之徘徊浩¶
𣺌旣而夕陽漸下人蹟就滅二三友人乃牽舟石檻之下折竹¶
竿而蕩之水淸舟平倏然入泉之腹矣榜人爲我言直北古楸¶
樹下碧[氵*弘]深不可測日影射之見金鯉出沒長丈餘焉余挽舟¶
趨之石底暗杳光閃源開如玻璃[刀/巴]舟子竹尾所指水珠隨之¶
迸吐然不見魚忽然水草披動則以爲大魚過也余爲𢙀然泊¶
<pb:CK-KZ_JY310_05p045b>¶
湧金亭下婆娑蘇長公題字遒然骨氣浸淫余衣袂間上觀水¶
廟謁先師祀像仍登舟則一月橫霽矣暮[刀/巴]深烟一川盡綠舟¶
中望之不知是月是水滅燭逾時迄不能辨也歌者唱赤壁之¶
詞景中人恍惚遇之此泉竟不與赤壁並賦山水之遇亦有幸¶
不幸也因與客舉酒慰泉相顧樂甚汪山人千項鳴棹而歌余¶
屬而和其詞曰寒烟飄月動夜樹籠天寂獨有閒吟人迷離一¶
片碧歌訖縱舟所如西山之󽉰有聲鼕鼕而起溯聲往聽顚倒¶
錯亂忽而罷寂不知爲何聲也按流迴[木＊郎]水聲又激下洗心亭¶
舍舟策馬醉眼欲舒白鷺洲前攀石槁厯危磴密樹綢蓼有游¶
人踞烟雨磯上火滅茗寒杯[木*蓋]在焉時漏下三鼓乃踏月六七¶
<pb:CK-KZ_JY310_05p046a>¶
里而憩¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p046b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p047a>¶
　　平泉草木記跋　　　　　　　　　　　葉夢得¶
李文饒平泉草木[言*已]云以我平泉一草一木與人者非我子孫¶
也歐陽永叔嘗笑之余謂文饒之惑何止平泉草木而已哉後¶
讀五代史至張全義監軍與其孫延古爭醒酒石事全義殺之¶
延古可謂克家之子矣然以與監軍則違其戒守其戒則或因¶
之以至於殺身一石亦何足言使文饒而先悟此豈直無以累¶
後人亦當自免其身矣好石良是一癖古今文士每見於詩詠¶
者未必眞好也其好者正自不能解余紹聖間春試下第歸道¶
靈壁縣世以爲出奇石余時病臥舟中行槖蕭然聞茶肆多有¶
求售公私未乏貴人亦不甚重亟得其一長四尺許價當八百¶
<pb:CK-KZ_JY310_05p047b>¶
取之以歸探所有僅得七百錢假之同舍而足不覺病頓愈夜¶
抱之以眠知余之好石不特其言也自此行壑刳剔巖洞與藏¶
於土中者愈得愈奇今巖洞殆十餘處而奇石林立左右不可¶
以數計心猶愛之不已豈非余之癖哉賴晚粗知道文饒之病¶
則無復有客欲得者皆聽其自取以去未嘗較嘗戲謂汝輩云¶
此不但吾無所累汝亦可以免矣天下事何嘗不類爾每以文¶
饒之言觀之世間安得更有一物也¶
¶	
¶	
¶	
<pb:CK-KZ_JY310_05p048a>¶
　　濟源池　　　　　　　　　　　　　　李　濓¶
山海經曰王屋之山[氵*聯]水出焉而地理志亦曰王屋山沇水所¶
出[氵*聯]沇聲相近蓋一水也沇水卽濟水故禹貢曰導沇水東流¶
爲濟入於河溢爲榮東出陶邱北又東至於渮又東北會於汶¶
入於海夫濟之爲水瑩潔如玉性下勁疾貫大河而不濁故釋¶
名曰濟源也言源出河北濟河而南也余曩閱桑欽水經酈道¶
元爲之注凡異常事無不具載而獨於濟水下無所稱乃知世¶
之謂靈異者皆譌謬之傳也余家去濟源僅三百里數聞鄉人¶
獻香祠下者云有借貸錢布浮藥以療病之事心竊疑之嘉靖¶
乙巳春三月計當俗所謂潮賜之期乃單騎往觀之州縣獻香¶
<pb:CK-KZ_JY310_05p048b>¶
人紛遝四至晝夜呌佛聲響振林谷余聞之撫然嘆曰無知徼¶
福者有是哉余旣至池上肅謁濟瀆神祠祠後有北海神殿[言*已]¶
謂濟瀆源通北海故祀北海於此或曰以北海遠望而祭之也¶
殿前有池卽浮物之處也是謂東池池西有石橋橋之西池曰¶
西池皆濟水自王屋山頂流入太乙池乃伏流地中東行九十¶
里復見此滙爲二池地志謂東源周迴七百步其深莫測西源¶
周迴六百八十五步其深一丈合流至温縣厯虢公臺西南入¶
於河自今觀之東池卽東源周僅百餘步亦不甚深西池卽西¶
源周如東池深纔三四尺耳余躬躡王屋山頂觀太乙池亦涸¶
古今陵谷變遷乃爾邪正德初楚辰潘君棠理懷慶嘗著辨謂¶
<pb:CK-KZ_JY310_05p049a>¶
春夏之交泉脈騰沸升發之氣勁疾愈於常時故近𢪩之物或¶
當其衢隨沸而止此理之常無足怪者余坐水殿竟日見布帛¶
桃乾浮在池面者上書姓氏年月亟取視咸三日内所𢪩者則¶
曏所聞浮出遠年之物皆妄傅也又見紙褁成藥浮出以應人¶
求者上亦有字意神靈爲之必仙畫雲篆乃皆俗筆而服之者¶
亦罔效豈廟中人欲神其說而故爲之邪又乞嗣者所𢪩銀嬰¶
兒有沉不沉者蓋銀嬰兒皆空中其製有滲漏者必沉否則浮¶
如以浮沉繫之誠格他物奚不然乎潘氏謂果水之靈則當不¶
擇時而施何獨見於春夏之交乎其爲水泉氣盛之所爲明矣¶
乃若能興雲雨澤百穀見伏斷續不因餘水而能獨行以赴海¶
<pb:CK-KZ_JY310_05p049b>¶
是則濟之靈也先王列之爲瀆廟食萬世有以哉國家定制惟¶
天子得遣官祭告其厯代碑刻亦云蠢茲下民乃不遠千里混¶
男女塞道途羣道蹈謬以僥福田自古姦人多假神以倡亂如¶
漢末之張角誘結凶愚至三十六方流毒海内爲人上者可聽¶
其貿貿而不禁其漸乎¶
¶	
¶	
¶	
¶	
¶	
<pb:CK-KZ_JY310_05p050a>¶
　　王屋山記　　　　　　　　　　　　　李　濓¶
王屋山在濟源縣西百里禹貢曰底柱析城至於王屋是也以¶
其山形如王者車蓋故名或曰山伏如屋也又曰山空其中列¶
仙宅之其内廣濶如王者之宫也按龜山白玉上經曁茅君内¶
傳皆云大天之内有玄中洞三十六第一日王屋之洞周圍萬¶
里名淸虛小有之天杜甫詩憶昔北尋小有洞卽此山也其絕¶
頂曰天壇常有雲氣覆之輪菌紛郁雷雨在下飛鳥視其背相¶
傳自古仙靈朝會之所世人謂之西頂蓋以武當爲南頂泰山¶
爲東頂而並稱三頂云余夙慕天壇王屋之勝顧塵事羈縛恒¶
以未獲一遊爲憾𡻕乙巳三月十三日乙亥早起渡河往遊是¶
<pb:CK-KZ_JY310_05p050b>¶
夕宿原武翌日丙子宿武陟丁丑宿覃懷戊寅宿濟源已卯晨¶
出縣城西走溝中四十里飯胡嶺又折西南行十五里度秦嶺¶
皆行山上逾五里至劍河堡南行又折西北行十五里至陽臺¶
宫在王屋山之麓唐司馬承禎修眞之所也明皇御書寥陽殿¶
三巨字殿中塑昊天上帝像旁侍十二宫辰皆偉麗而白雲道¶
院乃在寥陽殿之東曰白雲者承禎別號也入道院見大鑊一¶
徑丈深數尺勝國時物也宫之南有八仙嶺其勢如八仙飾冠¶
佩下天拱揖而嚮陽臺又有仙猫洞不老泉皆去宫不遠出陽¶
臺宫東北行下山百餘武謁煙蘿子祠祠前有洗參井祠卽煙¶
蘿子宅址也煙蘿子者晉天福間人世傳煙蘿子佃陽臺宫田¶
<pb:CK-KZ_JY310_05p051a>¶
苦積功行忽一日於山中得異參闔家食之拔宅上昇云過祠¶
北行澗道中蹇亂藤履危石東西兩山壁立千仞風颼颼起巖¶
谷林木間令人震恐磵道中行八里復上山坡壘巚盤曲莫記¶
層數乃循石磴道士導引入紫微宫仰視臺殿如在天上至門¶
金書榜日王屋山朝眞門門内爲天王殿榜曰天下第一洞天¶
又上一層日三淸殿而對華蓋山如几案然又上一層曰通明¶
殿設昊天上帝像殿中環列朱龕[貝*㝉]國朝御賜道藏經若干函¶
有碑數十通皆宋金元時物薄暮酌方丈之松菊堂翌日庚辰¶
夙興爲天壇絕頂之遊乃乘小山轎僕夫持絙牽輿以上出紫¶
微宫西上二里至望仙坡閱披雲子修煉之跡又上四里至憩¶
<pb:CK-KZ_JY310_05p051b>¶
息亭凡登絕頂者至此必茗飲少憩故名其地有仰天池四面¶
高而中凹舊有泉今涸至此則山徑愈峻險轎不可行乃步以¶
上過此則躡瘦龍嶺登一天門曰瘦龍者以山脊之癯如瘦龍¶
露骨也過一天門登十八盤山石壁陡絕旋繞而上至躡雲嶠¶
觀煙蘿子登仙石石上有足跡下有澗曰避秦溝又稍上則紫¶
金巖巖之右有三官洞洞前有仙人橋少頃至南天門則愈𨺗¶
絕手攀鐵索以上觀軒轅黃帝御愛松小憩換衣亭謁玉皇殿¶
殿之東曰淸風臺西曰明月臺皆巨石也又行數十步至絕頂¶
入虛皇觀謁軒轅廟眞君祠乃涉三級瑶臺極其遐覽東曰日¶
精峰日始出時精彩爛然西曰月華峰月上時光華先見也於¶
<pb:CK-KZ_JY310_05p052a>¶
是東望海岱西眺崑邱北顧析城南俯黃河如線如嵩山少室¶
隔河對峙咸聚目前下視華蓋諸山卑如培塿竊意天下奇觀¶
無踰此者余徘徊久之乃下三級瑶臺徧觀今古諸石刻而日¶
已晡矣是日宿上方院偶思李白詩願隨夫子天壇上閑與仙¶
人掃落花之句超然有遺世獨立之心焉余入寢室將就枕道¶
士走報請觀天燈亟出視之則見遠火如流星下上明滅杳無¶
定跡時從行者咸相顧駭異辛巳昧爽起觀日始出之景甚奇¶
天旣明陰雲蔽翳移時頃之開霽步至北天門見古松十數株¶
夭矯如虬龍環列成行儼如侍衞皆千百年物也遂觀捨身崖¶
志心石在東北虛巖之上突出一石闊尺許長丈餘勢欲飛墜¶
<pb:CK-KZ_JY310_05p052b>¶
下瞰峭壑神悸股栗又觀老子煉丹池池上有老子祠古碑存¶
焉聞東北有王母洞奥邃莫測人跡罕至元𡻕時𢪩金龍玉簡¶
於此余欲往遊之道士曰徑險不可行且有蛇虎潜其中乃下¶
南天門一里許遊黑龍洞洞前有太乙泉一曰太乙池蓋濟水¶
發源處也世傳析城之山升白氣於天落五斗峰化爲濕雲自¶
竇中滴水降太乙池云道士曰每𡻕諸元會日五更之初輒聞¶
仙鐘自遠洞中發聲悠揚淸婉可聽又曰日出沒時間有倒景¶
之異余暫遊速返悉未之逢也是日由舊途下山仍宿紫微宫¶
曩余嘗夢遊一山極奇絕嗣後遊四方名山無似者乃今登覽¶
王屋種種與夢中所見合夫豈偶然者哉¶
<pb:CK-KZ_JY310_05p053a>¶
　　遊伊闕記　　　　　　　　　　　　　都　穆¶
伊闕在洛陽西南三十里癸酉仲冬二十九日進士路君敬夫¶
陪予往遊離城五里經天津橋橋久圯石悉爲有力者取去今¶
易以木二里至邵子祠卽所謂安樂窩中爲塑像瞻拜而出二¶
十三里至伊闕其得名以兩巖對峙而伊水出其間俗又名龍¶
門謂兩巖爲禹所鑿司馬温公嘗辯之以爲天之所爲而禹特¶
治之非鑿也予考之龍門在今山西之夏津縣乃誠禹跡則此¶
固非矣上西巖登五龍祠沿厓行入潜溪寺寺皆石洞爲之葢¶
徧巖内外石佛大小以千萬計傳昔拓䟦魏胡后崇佛命工所¶
鑿與敬夫午酌出寺東行石[𦈢*虖]時有流泉惟稍北三泉四時常¶
<pb:CK-KZ_JY310_05p053b>¶
温名温泉二里渡伊水折而東南半里至東巖一巨石中裂老¶
僧云此龍門也昔有龍自此而出鱗鬛之形宛然石上乃知世¶
俗之說又似非誣蓋遊人往往止於西巖間無有指示東巖者¶
故未嘗見此雖温公之辯但謂非禹所鑿則其他可知矣行六¶
十步有石將墮旁留虎跡名虎托石又三十步得鳳凰石其跡¶
大幾一尺五爪一距深入石理與虎跡皆涉於異有似僞爲然¶
予觀今之圖鳳者惟一距三爪未聞其爪之五使眞有僞曷不¶
效圖之形則又疑其眞也敬夫曰茲遊也得識龍門辯鳳爪皆¶
平生之所未及願書以禆郡乘之󽉰遂書之¶
¶	
<pb:CK-KZ_JY310_05p054a>¶
山東¶
　　東遊[言*已]　　　　　　　　　　　　　　楊　奐¶
壬子春三月十六日庚子東平行臺公宴於東園是日衣冠畢¶
集旣而請謁闕里迨丙午廼命監修官盧龍韓文獻德華谷劉¶
詡子中相其行丁未同德華子中曁攝祀事孔[木*苪]器之梁山張¶
字子淵汴人張敏伯達出望嶽門幕府諸君祖於東湖之上東¶
行六十里宿汶上縣汶上古之中都也先聖之舊治魯定公九¶
年宰此署縣之思聖堂是也有杜子美望嶽詩刻王彦章墳詞¶
在西城外以斯人而仕於梁時可知矣戊申是日至兗州會州¶
佐孟謙伯益教官張鐸振文話嶧山之勝爲甚詳子美所謂浮¶
<pb:CK-KZ_JY310_05p054b>¶
雲連海岱平野入靑徐者登南樓詩也徐在南四百里靑在東¶
北七百里海在東北不啻千里岱嶽一百餘里吁二三千里之¶
遠今一舉而至與其終身拘拘儒儒於百里之内者不亦異乎¶
已酉拉振文而東不四五里過泗河地頗高敞南望鳬繹諸峰¶
出沒於煙蕪雲樹之表使人豁如也又一舍許達於苖孔村見¶
曵而斷者其魯城歟鬱而合者其孔林歟不覺喜色溢於眉𥈤¶
遂入自歸德門魯門一十有二正南曰稷左曰章右曰雩正北¶
曰閨左曰齊右曰龍正東曰建春左曰始明右曰鹿正西曰史¶
右曰麥歸德其左也當時天下學者多由此門入故魯人以此¶
名族長德剛又率諸子弟姪迓於廟之西相與鞠躬趨大中門¶
<pb:CK-KZ_JY310_05p055a>¶
而東由廟宅過廟學自毓粹門之北入齋廳在金[糸*系]堂南燕中¶
門之北堂取魯共王事也是日私[巳/心]不敢謁庚戌鐘鳴班杏壇¶
之下痛廟貎焚燬北向鄆國夫人新殿設繪像修謁而版祝如¶
禮告先聖文宣王畢降階謁齊國公及魯國夫人之殿殿西而¶
南向者尼山毓聖侯也次西而東面者五賢堂也謂孟荀楊王¶
韓也碑孔中丞道輔文遂飲福於齋㕔執事者族中子弟也進¶
退揖讓禮貎可觀信乎遺澤之未涸也焉知教養之久明詔之¶
下人物彬彬不有經學如安國政蹟如不疑者乎杏壇二字竹¶
溪黨懷英書壇之北世傳子路捻丁石蓋石之靨也壇南十步¶
許眞宗御賛殿也七十二賢并諸儒賛從臣所撰貞祐火餘物¶
<pb:CK-KZ_JY310_05p055b>¶
也手植檜三兩株在賛殿前一株在壇南業巳焚橛趙大學秉¶
文麻徵君九疇有頌有詩世多傳頌之次南碑亭二東亭宋碑¶
一吕䝉正撰白崇矩書金碑一黨懷英撰并書篆西亭皆唐碑¶
一碑崔行功撰孫師範書碑陰刻武德九年十二月詔又乾封¶
元年二月祭廟文一碑江夏李邕撰范陽張廷珪書開元七年¶
十月建次南奎文閣章宗時剏閣之東偏門刻顧愷之行教吳¶
道子小影三像東廡碑六皆𨽻書西廡之碑八𨽻書者四餘皆¶
唐宋碑也是日出北偏門由襲封[厂/解]署讀姓系碑文又北行由¶
陋[~巷]觀顔井亭亭廢矣北出龍門入孔林徘徊思堂之上由輦¶
路而北夾路石表二石獸四石人二獸作仰號之狀拜奠先聖¶
<pb:CK-KZ_JY310_05p056a>¶
墓如初禮墓前有壇石厚三尺許方如之其數四十有九後漢¶
永嘉元年魯相韓叔節造東連泗水侯伯魚墓南連沂國公子¶
思墓世家云相去十步耳而密邇若此疑後人增築之也然規¶
制甚小禮之所謂馬鬣而封者是也子思之西石壇居攝元年¶
二月造有曰上谷府卿者有日祝其卿者先聖墓西北白兔溝¶
也二石獸狀甚怪林廣十餘里竹木繁茂未見其比而楷木以¶
文爲世所貴無荆𣗥無鳥巢林東三里講堂也林與堂俱在洙¶
北泗南按世家云周敬王三十六年孔子自衞反魯删詩書定¶
禮樂繫易於此硯臺井在西惜去秋爲水漫沒矣辛亥謁周公¶
廟廟居孔廟之東北三里有眞宗御賛碑車輞井在正東少南¶
<pb:CK-KZ_JY310_05p056b>¶
水淸白而甘俗呼漿水井者是也廟北雙石梁井石上綆痕有¶
深指許者百步許得聖果寺魯故宫也殿之東北大井徑圓六¶
十丈深二丈水色墨如也東過顔侍郎墓林城之址顔廟也廟¶
中孤檜高五丈許由曲阜西復東北行一里入景陵廢宫觀夀¶
陵陵避諱而攺也東北少昊葬所宋時曡石飾之前有白石象¶
爲火爆裂壇之石欄窮工極巧殆鬼神所刻也讀碑記始知草¶
創於祥符潤飾於政和此亦人君貪侈之心將以徼福者也福¶
可求乎哉大碑四諺云萬人愁者是也而二碑廣二十有三尺¶
闊半之厚四尺[(刀/貝)/(刀/貝)*(刀/貝)]贔高十有三尺闊如之厚四尺龜趺十有八¶
尺二碑廣二十有四尺闊半之厚四尺[(刀/貝)/(刀/貝)*(刀/貝)]贔高十有八尺闊十¶
<pb:CK-KZ_JY310_05p057a>¶
有六尺厚四尺龜趺十有九尺一在城之外一在城之内無文¶
字意者垂成而金兵至也陵曰夀陵者誠何謂耶入東門復西¶
南馳觀漢之魯諸陵大塜四十餘所石獸四石人三人胸臆間¶
篆刻不克盡識有曰有漢樂安太守亷君槀者有曰府君之¶
某者折而北渡沂水入大　禪院觀逵泉水中石出如伏黿怒¶
鼉寺碑云魯之泉宫也薄暮歸自稷門望兩觀穹然以少正卯¶
之妍雄而七日之頃談笑剔去則知舜刑四凶使天下翕然服¶
之明矣登泮宫臺臺下水自西而南深丈許而無源其西靈光¶
殿基也破礎斷瓦觸目悲涼壬子復由縣城東北行十里許過¶
陶樂村南望修壠蔓延不絕者周之魯陵也東南五里達脅溝¶
<pb:CK-KZ_JY310_05p057b>¶
林拜聖考齊國公墓而林廣四十畝墓前石刻甲辰春五十一¶
世孫元措立石溢津高翿書溝水在林之東北入於泗其南防¶
山也而山之峰東西五禮云合葬於防是也林之北東䝉路也¶
自西峰而南謁顔子墓石刻曰先師兖國公大定甲辰三月先¶
聖五十代孫承直郎曲阜令襲封衍聖公孔總立石太原王筠¶
書墓前一石僅二尺許兩甲士背附而坐一執斧一執金吾正¶
北有小塜不可考顔氏子孫二房在少東上宋村是日東南行¶
并戈山而西由白村厯西魯原達東魯原館癸丑穿林麓而東¶
約六里許達尼山五峰隱隱在霄漢間而中峰特迴出昔之所¶
謂圬其頂者是也廟廢雖久而規模猶可見其西智源溪橋也¶
<pb:CK-KZ_JY310_05p058a>¶
端南卽大成門次北者卽大成殿也其東泗水侯殿其西沂水¶
侯殿也大成之後鄆國夫人殿也其後齋所也西有齊國魯國¶
之殿齊國之東而南向者毓聖侯殿也大成之東齋㕔也其餘¶
猶存焉正北中和壑也廟之西南觀川亭也瓦礫中得一斷石¶
蓋前進士浮陽劉曄夾蘆辨也或曰夾驢劉惡其鄙俚故辨正¶
之夾蘆峴在尼山西由亭之東西旋而下得坤靈洞石角濈濈¶
不可入族長云廟戶管用吉成嘗持火曵綆而入北入數丈忽¶
隙間有光睹一室其廣兩楹許中橫石床石枕皆天成也而不¶
可動今五十年矣以管與吉㓜而瘠故可入也所言如此洞名¶
劉曄之所刻也因涉沂水過顔母山下觀文德林以草木障翳¶
<pb:CK-KZ_JY310_05p058b>¶
廟與聖井無所見尋舊路復達魯原西南瀕嵑下而出由桑家¶
莊厯峻山二十里而近達四箕山至鄒國公墓墓在廟東北有¶
泰山孫復碑孔中丞立石其西大塜七比正墓差小無從考之¶
南有亞聖寺行四五里過黃注村又十里由石經埠正南少西¶
行四十里達鄒縣四月甲寅出南門二十五里達嶧山之西北¶
絕澗亂石如屋復西北行遊太湖懸鐘二洞東南行入燕子巖¶
僕以病足坐巖下諸君且示嶧山圖蠟紙按圖指顧若仙橋之¶
巨石七眞之西軒下瞰[糸*已]侯之重城漢相之故塜一如眼底如¶
玉女峰千佛塔尤號奇絕所至流水修竹雜花名果殆若屏面¶
而容縷數哉逼夕陽下山迤邐由西北而進達於縣之南關造¶
<pb:CK-KZ_JY310_05p059a>¶
鄒國公廟庭奠乙卯出西門北行十里入罔山寺沿竹徑渡橫¶
橋出山東北行二十五里達馬鞍山謁孟母墓北行十五里達¶
趙山莊又十里許達於魯城南登郊臺臺東西五十八步南北¶
四十步魯之臺可見者三是臺與泮宫臺莊公臺也北涉沂水¶
由竹徑登浮香亭亭以梅得名少北一石穴茶泉也亦竹溪書¶
而不名緬思前輩風度又誠足敬也丙辰丁巳將訪矍相圃不¶
果戊午登西南角臺望射圃圃在歸德門裏已未辭先聖於杏¶
壇之下¶
¶	
¶	
<pb:CK-KZ_JY310_05p059b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p060a>¶
　　泰山記　　　　　　　　　　　　　　王思任¶
曾謂泰山不如林放乎兒時問先生遂結一碧痞十二𡻕從旴¶
江還驢上見嶧山是矣非是而痞乃痛旣以姑孰令兩附輯圭¶
走兗道僅宿舂耳終不我卽去來鞅鞅青未了也丙辰之冬岱¶
入夢意惡之丁巳左官齊幕開府李公酉卿修年好予還亟觴¶
之謂泰山色且落子馬首幸以所得來而直指畢公又申之以¶
嘉命今日無笯篝之愁明日有順風之縱少伯纔出石室得夷¶
光而入洞庭也景日俱賀矣乃以六月念四日至博邑寅鼓飯¶
家力汰弱獎健肩輿出登封至紅門攺腰筍看泰山易與耳吾¶
家秦望兄弟也兩[言*已]室朱儲言將毋同至一天門壑石鬱碓厯¶
<pb:CK-KZ_JY310_05p060b>¶
斗母殿高老橋折澗潺潺幽雌靡定數里爲水簾洞晴倦不下¶
而意可會也又數里爲馬栅厓言厓可屋馬也又數里爲回馬¶
嶺蹄至此不可使爲緣也又數里爲黃峴嶺得名以色此泰山¶
轉伏轉起之脉也獓來一峰嘗向人前雄誕謂不讓泰山而至¶
此羞稱婦子十步一休五步一徊苦甚而得快活三此三里¶
人氣一鬆謂之快活三也對岸諸峰頳紋蒼點披麻皴㦸起數¶
折而憩玉皇閣以爲至矣舉首天[糸*系]杳杳猶然更衣亭也兩記¶
室曰夥頥泰山之高沈沈者秦望到那許隱殷響中見紅沬者¶
二天門乎且摩蛟龍石碗蜒而遊也越數里飛瀑砰下高山流¶
水子牙鼓於此乎御障厓宋蹕之以是秦人所蔽風雨也何物¶
<pb:CK-KZ_JY310_05p061a>¶
墓傍松奄奄一息而猶忍大夫辱焉又數里上潮陽洞登振衣¶
亭望獓來畏怯逡廵已甘臣僕下所謂百丈厓大小龍峪者盡¶
夾壁天穿仙巢靈窟鐵結碨𥗬止許五丁削一縫與人也後人¶
見前人履底前人見後人頂如畫重累人正其際耶自十八盤¶
以上松益瘻瘦樹堅黑苔繡或蒼或白路梯立終無橫人豈特¶
不輿[月*麥]共頦兩相支而已距躍三百輿人不我戒級半回首幾¶
嚇廢而目與膽大怖蓬蓬獵獵者卽來破肉生平雪三伏之仇¶
亦一快事自三天門内逶迤數里如入小村頂在股掌矣予意¶
先謁靑帝而道士第知有元君考元君之始黃帝封岱遣七女¶
雲冠羽衣迎崑崙眞人元君其一也而祠前載西牛國石氏之¶
<pb:CK-KZ_JY310_05p061b>¶
女得曹仙指入天空山爲碧霞君則又不知何據金碧輪奐靈¶
爽赫然而嶽宫之圯反有遺溲者豈嶽帝似土官而元君爲置¶
吏耶元君走四方如鶩𡻕𢪩金錢數萬計士女香燈丐啼唄誦¶
雷吼谷摇有墮踏至死者而是日僅來一二輩得享淨遊之福¶
甚恬之日小午霧蒸蒸起道士以爲頃刻海市則又甚虞公羊¶
氏之說乃飯罷天浣如碧得禮靑帝宫右行而登玉皇殿後有¶
石壁二十丈明皇[糸*已]泰山銘字俱掌大八分古勁當是訪韓擇¶
木筆有桃花泉題雨餘雲海傍卽蘇頲東封頌而林㷆以忠孝¶
𠔳節劖蓋之㷆家堂中物强以詔泰山此豈可令乃祖林放見¶
耶遇每一巖字面贅字何處不可惡而共欲黥泰山爲亟去看¶
<pb:CK-KZ_JY310_05p062a>¶
無字碑丈許滑玉若幕覆然絕非此山物不知何以鞭來祖龍¶
欲無字今儒欲有字蒲車葅稭幸不爲所坑耳焚書有遠識哉¶
乃上登封臺而泰山之極詣於此呼吸通帝座矣下視茫茫野¶
馬也絪緼也月蠕引數灣或明或動者㴎耶泮耶汶水耶而猿¶
蹲几下者又獓來耶如鼠拱如龜伏者梁父長白諸山耶七十¶
二君之所封也孔顏之所語也曹謝李杜諸老之所羡詠也此¶
也望後障一圍其左肩更矗石黃蒨翠染奪而成何當吳閶石¶
田輩來此肩一屏去以予所目寓雅飛至靑有三十餘層俱翼¶
弱不前前日濟南華不注一乳粽耳若此間得付一炬吾當磅¶
仰空以天爲紙濡墨北海寫一大字此後𢪩筆可矣而道士¶
<pb:CK-KZ_JY310_05p062b>¶
又爲予言黃花洞幽絕也則從丈人峰取徑抉荒耐怪十五里¶
不聞鳥聲蛇行而得亭焉萬松枝閣望其下黑翠毿毿洞卽天¶
空山也不甚廣迹元君拇指飲其泉兩腋毛冷人言泰山松泰¶
山實無松但禀石氣多隱夀於此者耳勝欲取桃峪尙遠還經¶
回雁峰下股不佞目矣乃少卧署中以日之西厯五花岡觀周¶
觀酌玉女泉冽之捫李斯篆念九字昧死請凡兩出泰謟何栗¶
也然非天子不考文豈得人誦泰山哉卽李斯一畫今人未曾¶
夢見而反蕪之垣尻𣗥首時官學不師古矣左行而下爲禮斗¶
臺魯班洞搜剔無異而白雲洞凡幾谺楊侍郎書雨天下三字¶
差可人乃上月觀指點州城畝餘方幄而穹窿之嶽宇棋枰白¶
<pb:CK-KZ_JY310_05p063a>¶
杪而已道士言某峰火焰某淩漢某神霄某寨天勝劉盆子俱¶
返照中影斾不大悉歸路暝矣沮寒入夜盡集暑具守腹背猶¶
不支起看簷頭萬星如斗欲滴又如目睛翻動不等月去宫鴟¶
尺五也相與爇松走日觀過漢武玉檢碑不見白雲封起但有¶
奇鬼搏人久之黑中一帶血融融然俄而茁踰兩時而盛人齒¶
戰擊盡保亭中已辨字而山半寂無鷄喔視下方[⺡*(夾/水)]昧正人世¶
寢酣時也海氣不淸煜煜金盪者有物暗之雲耶山耶不可知¶
亦無赤丸可探不如吾鄉越崢早望反得跳快道士以爲非秋¶
不見則日觀此來誤寒多許人矣呂叔簡之解不道學也從望¶
海石履仙人橋窺捨身巖有大人先生以孝經作法律巨書於¶
<pb:CK-KZ_JY310_05p063b>¶
石死之人愚而挺勸之人古而迂年年無禁者何似神道設教¶
見夢於元君之易從乎乃別嶽歸下南天門一瞬頓不知吾何¶
以上輿股溜甚以予身蕩之兩手據竿僥倖不振落耳仍觀石¶
經峪盤似虎邱大有流趣乃元人書佛經一派活泉舖過而明¶
人遂刻大學一章以敵之苦極此輩至山麓日已踰午不及看¶
漢柏第回仰數十里壁立萬仞又靄靄雲氣中也生中國或不¶
能見泰山見泰山或不能遊遊矣或不能盡盡矣或不能兩目¶
之内毫無所蔽無人而獨領吾乃知嶽遊有夙疇昔之夢非妖¶
也王思任曰吾登月觀日落如車有日之觀吾登日觀月掛如¶
船有月之觀雖不兩得亦未兩失也秦觀入鳥吳觀無馬則斷¶
<pb:CK-KZ_JY310_05p064a>¶
斷兮矣庶幾周觀之東乎泰山丑寅交代之地是帝之所出震¶
也萬物怒生於此首建元氣磅礴形卽壯焉宜其父崑崙而兄¶
四岳也人身七尺眼僅寸餘所見者百里而域泰山有丈目卽¶
可以通萬里乃其軀四千丈當如何視海甸耶維天東柱障大¶
海鎭中原鍾賢聖興雲物潤萬民府神鬼變化無方奇不在一¶
泉一石間也此不可以遊賞而可以觀善觀者觀其氣而已矣¶
孔子觀之日渾然孟氏觀之曰浩然俯察厥理各有所會登泰¶
山孔氏意也小天下則孟氏意也若予之意止在泰山一片靑¶
也今而後予之腹其空洞矣乎¶
¶	
<pb:CK-KZ_JY310_05p064b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p065a>¶
　　遊厯下諸勝記　　　　　　　　　　　王思任¶
華不注大明湖趵突泉濟南之三譽也東北山渡海謁岱如雁¶
陣點點距翼戢止而華不注虎齒剌天肥而銳似帝靑寶碧十¶
分塗塑者予時僑居厯山書院幕僚程張二君以斗酒洽之潄¶
玉亭上觀所謂趵突者昔時劍標數尺而今僅爲抽節之蒲諸¶
童子浴裸䙝之王屋之氣日短一日矣泉也且泉之左爲于鱗¶
先生白雪樓記別有所屬何處弔中原吾黨也樓也且明日引¶
鏡眉間黃起則旣抹馬矣盡辭上官之後披襟獨往厯下亭子¶
一看菡千畝流光遡空蘆中人誰歟若肯爲我譜漁笛數弄¶
我不難賡桓伊也盈盈脉脉無以持贈人亦誰可笑語乃乞北¶
<pb:CK-KZ_JY310_05p065b>¶
門鎖鑰於某萬戶倩睥睨爲光明焉南山危矗如佛首者厯山¶
耶舜所耕在濮此何以厯焉戴玄趾詩送我平生少知已慟哭¶
鮑山邊東望有靑蔚起者是矣元張養浩龍洞記畫凶刻險涕¶
中帶笑也且寄語東南一片雲願以他日北望華不注而逢丑¶
父卒智在此間又安得從轢源賒一葦直酌華泉下也夫山水¶
之理必不可鹵莽而得濟南名勝尙稱幽夥一眺望間而欲了¶
上下千百年之事此不過望屠門而食氣者不可以飽驕人雖¶
然疎籠之羽義無反顧而吾猶得翱翔成禮以去雖不滿腹亦¶
不虛歸矣一臠全鼎蜜無中邊其韻一也且食肉者何必馬肝¶
而盡哉¶
<pb:CK-KZ_JY310_05p066a>¶
　　孔林記　　　　　　　　　　　　　　王思任¶
地自生孔孟而鄒魯之鄉遂馥朋友之義千里登堂予於先生¶
何分也而可有過門之憾耶則旣登泰山以望其氣矣從山麓¶
東行二百里至曲阜石俱骨走渡泗水忽數千頃蓊蘙靉靆至¶
聖林耶由輦路過洙水槁有石人二劍笏儼如石麟虎四華表¶
二肅拜享殿之下觀子貢所植楷先爲子思墓左伯魚上則吾¶
夫子之藏也少昊氏雖墟於此而奎婁之精中和之氣至仲尼¶
而始會泗水却流黃玉提命此事不可語癡人第鳥巢荆棘非¶
有目者可章章乎生死事大聖賢更切於英雄夫子常敬觀人¶
葬卽延陵坎子猶往覿之以此知向離食巽環泗迎沬人之葬¶
<pb:CK-KZ_JY310_05p066b>¶
聖人歟抑聖人之葬聖人也吾見若堂者矣而斬板封鬣不取¶
侈泰尙夫子之志乎哉右三楹題子貢廬墓處𡚶意泰山將頽¶
夫子獨語之子貢而他日多學多能諄諄焉欲點紅爐之雪必¶
身後事命子貢襄之聖人亦有密教不可得而聞耳林木皆遠¶
方弟子手植至不可知名而孔氏纍纍環壖垣之外三千年不¶
異處堯舜無此盛美也辭墓登樓觀嶧山一點正案東南而顔¶
母尼山啟聖顔林俱在顧盼間從魯圭門入觀闕里魯兩生引¶
由毓粹門經金聲門詣大成殿瞻拜聖容以文宣王冕旒鍾鼎¶
尊嚴壁有行教像顔子隨後者是顧愷之畫小影像按几而坐¶
者是吳道子畫恨不見司馬朴所藏輞川筆定別有一種文氣¶
<pb:CK-KZ_JY310_05p067a>¶
道氣也殿之後曰寢殿曰聖蹟殿殿之前曰杏壇二字黨懷英¶
書至中門左有夫子所植檜文陽紐枯而不朽米元章贊殊可¶
讀徘徊奎文閣下天風穆冷古柏森然碑自蔡中郎陳思王以¶
下不可勝捫左爲家廟詩禮堂古槐瑰石不知幾何𡻕月右爲¶
啟聖殿金[糸*系]堂則魯共王壞壁處也髣髴有人罄咳云乃從壁¶
水出欞星門而禽臺矍圃五父兩觀以大火正酣不能悉覩[言*已]¶
止從陋[~巷]窺顔井謁顏廟規制禮樂稍殺於夫子而一窶夭人¶
受此華報斯亦好學之明效也次日從稷門出看郭外坦夷如¶
堵望舞雩臺過九龍山忽憶李文正之句一方煙火無庵觀三¶
氏[糸*玄]歌有子孫眞能話曲阜縣者矣日午抵鄒謁孟廟古柏蔽¶
<pb:CK-KZ_JY310_05p067b>¶
芾樂正子[酉*已]焉東祠孟母傍有小石像是孟子跪而受教者面¶
稍肥似帶癭氣庭前有元祐時所植四大槐或曰孟母夢泰山¶
神乘雲至嶧而墮乃生孟子由是觀之孔孟之秀皆泰岱所鍾¶
者也不三百里内而數聖比肩敻絕今古予出胎以來仰止夢¶
寐又以一日於役得慰所私虛往實歸其視皓首牖下汨沒塵¶
中者得失幸否相去何似時萬厯丁巳六月二十八日[糸*已]此志¶
榮若夫贊述詩歌則旣遊聖人之門矣以讓能者¶
¶	
¶	
¶	
<pb:CK-KZ_JY310_05p068a>¶
　　岱記　　　　　　　　　　　　　　　鍾　惺¶
登岱者必十八盤以上而後爲岱也然世所爲岱者聚焉予以¶
萬厯丙辰九月二十九日丁酉自臨淸釋舟四日至岱登之凡¶
二日爲十月之壬寅癸卯其自盤而下落落㪚處者今漫然以¶
爲岱之路然而莫非岱也予升降其間者亦二日爲辛丑甲辰¶
所與偕來者歙吳康虞惟明曁其孫朂念閩林茂之古度與惺¶
而四也先一日庚子去泰安州二十里者而望諸山之蔽岱右¶
者以爲岱度橫至不十里行二十里而後爲州出登封門爲岱¶
之足以四人腰輿背徂徠汶水並澗上澗周於左壁不周於澗¶
者盡五里至一天門意爲岱岱猶未也又三十里而後爲世所¶
<pb:CK-KZ_JY310_05p068b>¶
登之岱焉惘然悟所登之山十里可至者獓來也非岱也由石¶
經峪至水簾洞予亦漫然過焉以爲岱之路而已俟其反而覆¶
之然獓來自此以往時與岱一時與岱二人各以其所至所見¶
一之二之而又一之實俊物也過此則歇馬崖然未至崖亦誰¶
能馬者稍上飾其磴磴窮而閣者以祠玉皇登之面徂徠焉降¶
自閣以嶺名傍見獓來而能曲且邃者曰黃峴降而至此始知¶
之升者未之詳也從嶺上未至小天門然計其端與嶺略相亞¶
乃更數上下復凹其中而平者快活三也又上乃得小天門秦¶
五大夫松在焉具官而已至朝陽洞岱過半矣亭於洞上登焉¶
望其上亭者爲觀石而欄者爲崖梁者爲橋而不敢以爲何觀¶
<pb:CK-KZ_JY310_05p069a>¶
何崖何橋也至此反能松松加於泉石承之雁次相得坐而臨¶
聽如不欲上計水所以簾而石經峪之石不能盡有其經者皆¶
此物也大要自一天門至此直以爲岱之路而不必留卽不敢¶
直以爲岱之路待其反而留焉者皆過而去之餘則留留不必¶
久留而久又若欲待其反者獨此耳不知十八盤以上之松之¶
泉視此何若也又上出大小龍峪爲盤之始斗上度可四三里¶
念輿差𨓜而聽於人且神懼焉與形勞正等勿甯步而聽於巳¶
乃以其身與童與杖并而步前其杖則步追之步前杖亦追之¶
身所不能得於步則視童與杖步所不能得於童與杖仍視輿¶
輿始四人去其半橫行如蟹已射而代則旋如螺自成思理如¶
<pb:CK-KZ_JY310_05p069b>¶
是者更端乃爲盤之終日三天門則世所爲岱之始也數上爲¶
碧霞宫禮元君焉憩於署俯五花巖花不必五而能花徂徠北¶
面益莊獓來待焉向能於數十里外蔽岱使不見今反頫力不¶
能自蔽然其鱗爪面面岱亦無以禁之依夕觀日落反景萬光¶
光中陵谷一氣煥爛之極乃見混沌異哉語具登岱詩玉女池¶
李斯碑皆并署左右暮不及觀明日由署東上出其後爲東嶽¶
廟摩崖銘在焉唐天寶十四年御製并書書作𨽻字專數寸闇¶
然而光留不欲去而其傍有蘇〓書頌俗子以四大字奪之恚¶
不欲觀去循玉皇頂岱所止也念日觀峰去此近待其反而宿¶
焉以候日出至孔子崖西折並壁下則西天門岱之爲天門者¶
<pb:CK-KZ_JY310_05p070a>¶
三西天門者石自門焉眞天門也呼茂之題石有風定煙歸目¶
恬心霽二語門可出壑其下萬筍怒生曡起最外予自題云立¶
石如扉下視槎枒忽憶白帝城望江中摇頭浪時也計其處當¶
在十八盤不可直龍峪越觀峰隔之耳釋其峰不登反而登玉¶
皇頂有石焉高廣不數尺然終以此字冠岱稍下則無字碑碑¶
無字作無字碑詩從其後俯黃華洞所謂後石屋者也松戎戎¶
巖上欲往計其邃廣可專一日遂不往宿焉風甚而月作宿頂¶
候日出時夜分童報氣興於東非夜氣也以爲日急往登萬峰¶
光而碧其下星不能光光不能盡如夜而猶不失爲星光趨盛¶
又以爲日此而日焉是日於夜也久之有赤而圓其端從碧中¶
<pb:CK-KZ_JY310_05p070b>¶
起者日也脫於碧者半天海所交水風窘之反不能圓赤盡而¶
白曰斯定定斯圓圓斯日矣則下界日出時也大要光下属碧¶
落日亦然而落者暢出者艱落之前萬象混出之後萬象分此¶
其候也反於署作觀日歌及觀李斯碑得二十九字世恨其殘¶
而予猶疑其整玉女池石甃之肅焉冲照稍憩定黃花洞計則¶
循所由至頂者得仙人橋壁不属者丈許三石丸鈎連而橋焉¶
橋傍石如砥坐而望汶泮居徂徠間者厥勢殆交茂之榜雙流¶
翼注四字於石過舍身崖視橋加危焉欄之其下礨石有類人¶
爲讀宋政和間題名再經日觀欲題海日生殘夜五字於石不¶
果至玉皇頂不入北折其後磴棧者數里黃華路也皆從上下¶
<pb:CK-KZ_JY310_05p071a>¶
矣石壁百仞松腋之左左而半上爲八仙洞不及登對而壁者¶
有若廟若寢若垣若林者焉數折視之皆石也茂之寄題曰笋¶
城中闕爲壑石萬其峰錯以松松聚則濤不以風也其中煙霏¶
所蕩層巒聽之偃仰牽拂不能自止飛流自日觀下者望齊冰¶
雪大要泉被於崖日被於泉松被於日風被於松仰日觀諸峰¶
如向坐朝陽洞是也度其處又當爲岱之半降觀如壑可直岱¶
足如水簾石經何然亦無所得徑壑窮亭之聲光相亂水木莫¶
敢任自亭入宏整可屋屋之屋後爲壁洞在壁下泉出焉淵而¶
不流竟日乃出擇石題之曰岱不無松松至此始濤焉泉壑映¶
蔚奇爲幽豁題訖返仍作黃華洞詩㳂徑而半仰八仙洞欲登¶
<pb:CK-KZ_JY310_05p071b>¶
焉日入矣予與康虞中反以茂之往得所謂峰如脊者蜿蜒属¶
之獓來而獓來從此以之岱所頂皆谼中其聲趾趾至孔子崖¶
而徑合爲予誦之宿於署明日登越觀峰見西天門而下至十¶
八盤得一意而徂徠矣悚然内省不敢盡以爲岱之路也循二¶
龍峪至朝陽洞覆所謂松與泉者童指其上亭者曰日觀石而¶
欄者曰捨身崖梁者曰仙人橋予聽之始不惑計其處半岱宜¶
與黃華洞諸處直若胸背焉向所念十八盤以上之松之泉視¶
此何若者當以黃花洞松泉實之然不可謂十八盤以上物也¶
過此無不壁者壁闕爲澗折而壁複焉則澗在壁外至黃峴嶺¶
徑益折往往以下所視之徑爲澗所謂曲且邃降而至此始知¶
<pb:CK-KZ_JY310_05p072a>¶
之者也而所見獓來視登嶺時一之二之又自爲一獓來矣稍¶
下覆所謂水簾者泉扼於石冬嗇之劣得不絕爲聯句題石曰¶
晴雨所覆白雲之上冬愛其原厥流斯養石穹其中俟時而響¶
岱實爲之勸登弘獎題畢而下複其徑得石經峪焉石經者鐫¶
漢隷金剛經於石字如斗隨石所之經盡而止石仰負天頂踵¶
於泉泉枕履之便其腹以受經坐立無所書成而其人不著念¶
作者血誠禮之月矣歸而爲頌計四日而卒岱事焉在十八盤¶
以上者專壬寅癸卯二日盤以下升降者首尾於辛丑甲辰升¶
則分辛丑之夕以禮碧霞覿五花益登岱始事降則分甲辰之¶
朝以登月觀益登岱終事鍾子曰予舍舟而岱登日觀峰岱止¶
<pb:CK-KZ_JY310_05p072b>¶
矣能使人意若未至岱者歸循汶泮所注濟水受之意已無岱¶
察其原皆出岱厚其力以達於漕漕緩急告焉負舟之水皆岱¶
所𢌿是身已入舟而岱猶未巳也嗚呼岱哉¶
¶	
¶	
¶	
¶	
¶	
¶	
¶	
<pb:CK-KZ_JY310_05p073a>¶
　　鄒嶧山[言*已]　　　　　　　　　　　　　劉美之¶
嶧之爲山雖非名嶽巨鎭其洞府玲瓏巖竇崎峭千態萬狀他¶
山之秀未必可與並焉道家所謂洞天此非其一歟頃導江張¶
先生題嶧山詩曰淮堧有葛繹其陽孤桐生地里殊逈隔山名¶
難混并蓋謂此山去今徐地遠非禹貢所載嶧陽孤桐之山也¶
竊嘗考之書曰海岱及淮惟徐州詩閟宫云保有鳬繹奄有龜¶
䝉遂荒徐宅春秋文公十三年杜預注云嶧山在鄒縣北今山¶
之西南有村曰故縣疑其爲古鄒縣也唐杜祐通典云故鄒國¶
城在縣東南周圍四十里上冠峰巒下藏巖壑窮險勝景有鄒¶
嶧山宋蓜齋王氏詩補傳云鳬繹一山皆徐國之地繹與嶧同¶
<pb:CK-KZ_JY310_05p073b>¶
李仲詩解曰保有鳬繹之繹卽禹貢所謂嶧陽也¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_05p074a>¶
　　謁闕里[言*已]　　　　　　　　　　　　　舒　芬¶
嘉靖三年閏月芬舟抵濟甯問道謁闕里得九川呂君爲主伍¶
寒泉適以部事至偕行甲子發濟甯東趨東平驛六十里又東¶
趨四十里乃至是夕薄公館沐浴明日早具菜菓擕麻姑泉入¶
廟修釋菜禮九川曰此禮廢久矣禮畢入寢殿拜鄆國夫人入¶
右殿拜啟聖王出觀杏壇壇在正殿前有新杏衍亭出大成門¶
觀手植檜孤幹古色若虬旋起未己出奎文閣至大中門又至¶
儀門見兩墀柏陰鹿數十皆黃色乳而馴𨚫登奎文望之北東¶
南皆山環抱若人冠冕佩玉執珪秉笏端拱正揖逡巡於三十¶
里外正南爲綱山其外爲鳬山山之麓爲伏羲畫卦所東南爲¶
<pb:CK-KZ_JY310_05p074b>¶
防山其外爲尼山尼山之南爲黃山又其外爲顏母山爲嶧山¶
爲三峯山蓋二百里而遥正東爲東山其外爲九龍山又其外¶
爲鳳凰山爲陪尾爲䝉山山之南爲夾谷蓋三百里而近東北¶
爲馬鞍山山之夕陽爲夫子删述所其外爲臨樂山爲昌平山¶
又其外爲龜山蓋二百里而近正北爲九峯山其外爲甑山爲¶
杏山又其外爲梁父爲云云爲亭亭爲介邱爲徂徠至所聚𡻉¶
爲泰山望之煙雲縹緲蓋百里而遥其西則廓然惟淺壠平阜¶
依稀遶抱若宮牆若城郭周遭數十界水曲曲可辨其内爲沂¶
爲洙爲泗其外爲漕爲洸又其外爲汶爲濟大抵皆西南流會¶
於今之濟河乃折而東經徐以入於淮也然沂水出於尼山經¶
<pb:CK-KZ_JY310_05p075a>¶
闕里之南西流滙於逵泉溢於雩水行七十里入於泗非東出¶
於岱麓之沂山至於下邳行六百里之沂也洙水出臨樂山西¶
北流浮孔林入於泗非出於兗城北之洙也泗水出陪尾山西¶
流經闕里之北百里强折而南會於沂入於濟非東出乘氏南¶
東流至睦陵行千餘里入淮之泗也汶水有仙臺原山寨村三¶
源皆西流合於泰安之下又西流六十里合徂徠源之小汶河¶
乃注於洸西南入於濟惟良泉則仰出於黃山北流經東峙羣¶
峰之外以入於泗奇矣九川曰凡山皆發於崑崙至爲都會山¶
必西峙水必東流闕里之山環北東南三面而沂汶洙泗又皆¶
西逝蓋逆矣芬曰地勢東南傾而水流焉氣斯盡也中原地氣¶
<pb:CK-KZ_JY310_05p075b>¶
此其障歟夫黃河排積石入中國衝潰突厥其患不啻獫狁金¶
元非岱嶽諸山東奠之則靑徐之境與碣石俱淪矣茲土山水¶
俱逆實啟中國元氣之運故岱於五嶽得稱宗焉而伏羲畫八¶
卦以始斯文孔子作六經以終斯文皆於茲土亦萬古人心之¶
障也九川曰闕里當奎分衞文徙曹楚邱仍占東壁然則斯文¶
在茲眞天地之交元氣之會歟聖公曰余今日始有聞矣遂下¶
東登詩禮堂堂舊名延賓又入觀孔氏家廟廟前爲舊金[糸*系]堂¶
基卽魯共王欲壞處九川曰事亦神哉芬曰不然昔夫子厄於¶
陳蔡大夫而[糸*玄]歌不衰大夫乃感而去共王壞室時孔氏子孫¶
無如之何亦惟金石[糸*系]竹是修耳共王果亦感而止故君子貴¶
<pb:CK-KZ_JY310_05p076a>¶
自艾聖公寒泉皆躍然曰子於處憂患之道幾矣已乃訪聖公¶
宅與修士相見禮公固讓廢之午往拜顏廟於階之東北有樂¶
亭於前儀門外有古井其陋巷在階之東南旣而出城北四里¶
所拜孔林自漸門入二百步餘爲夫子墓土封高丈餘林木深¶
秀無禽鳥聲洙水漾於前綠淨可染其西南有子貢舊場時有¶
爲除草築室者東南隧道左有駐蹕亭出饗殿前觀二石人四¶
石獸甚奇古聖公曰人則翁仲獸則或以前二爲角端然歟芬¶
曰獸則外二爲神羊内二爲駁馬人則魏明帝鑄銅立於司馬¶
門外者號翁仲恐墓前石人別有稱或者方相之類歟上前門¶
坐少頃九川復引至删述所距孔林東北亦四里因元有書院¶
<pb:CK-KZ_JY310_05p076b>¶
九川增大之且易書院名爲洙泗講壇壇實據二水之勝而馬¶
鞍山又別委二峰如筆架於前果神秀哉壇後爲聖公別墅亦¶
造焉因與之別而往拜周公廟於城之東北其地隆聳益足俯¶
察北東南三面之奇也公之後有東野氏殊零落九川曩新其¶
垣廟擇一人典修除事爲月給米焉明日返於昌平九川曰大¶
遊大觀不記不可時九川方欲圖闕里而未竟也芬因與區別¶
其山水向背而成之并書此行所觀見者於左寒泉名餘福爲¶
吳人九川爲關中人名經芬姓舒氏世家江西梓溪之上聖公¶
爲先聖六十二代孫聞韶云¶
¶	
<pb:CK-KZ_JY310_05p077a>¶
　　汶水注　　　　　　　　　　　　　　酈道元¶
汶水入萊蕪谷夾路連山百數里水隍多行石澗中出草藥饒¶
松柏林藿綿濛崖壁相望或傾岑阻徑或廻巖絕谷淸風鳴條¶
山壑俱響淩高降深兼惴慄之懼危溪絕徑過懸度之艱未出¶
谷十餘里有別谷在孤山谷有淸泉泉上數丈有石穴二口容¶
人行入穴丈餘高九尺許廣四五丈言是昔人居山之處薪𡚣¶
煙墨猶存谷中林木緻密行人尠有能至矣又有少許山田引¶
灌之蹤尙存出谷有平邱面山傍水土人悉以種麥云此邱不¶
宜殖稷黍而宜麥齊人相承以殖之意謂麥邱所棲愚公谷也¶
何其深沈幽翳可以託業怡生如此也余時逕此爲之踟蹰爲¶
<pb:CK-KZ_JY310_05p077b>¶
之屢眷也¶
¶	
<pb:CK-KZ_JY310_06p001a>¶
重刋道藏輯要¶
　天下名山記¶
新安吳秋士西邨選　　　　　　　汪立名西亭較訂¶
　山西¶
　　游五臺山記　　　　　　　　　　　　王思任¶
形生者久氣化者幻則天之所施遂無夀焉者乎曰有之天無¶
夀風夀雨而有夀雪三千大千之界予不能知而盤古之雪都¶
於蔥嶺分封峨眉支衍於五臺則今目之所及也滇之三果僧¶
月峰曾爲予言五臺有佛雪紺者是萬年物子不可作舍衞三¶
億人而萬厯庚戌予以遷客過繁峙正月閟寒銳然往觀之邑¶
<pb:CK-KZ_JY310_06p001b>¶
生鄭振之導焉由滹沱溯峨谿潺潺聽廣長舌也先得圭峰寺¶
山顱肉土其堅踰石躋蕂而上前捧一峰如壁右蓄勺泉嘉靖¶
中虜闌入谷民保焉鏃飛三日不下老僧以脫粟話古苦境也¶
厯熊頭豹子蕪廢不剔間關四十里所過人家俱在水車風柵¶
裏投秘密寺木义和尙修行處也今曰秘魔巖路僅絲懸尋鐘¶
愈杳凍嵐迫瞑人宿馬蝟劉繁峙觴焉而予同鄭生牛飲之[⺿/執/火]¶
松投浴夢魂冷然掛峰西也次日禮佛看四山矩函欲知秘魔¶
所以蠢頭陀蹙官哆其口而巳三昧經云文殊將百億魔宫一¶
時敝毁波旬自見老羸恐怖柱杖謂之弊魔意或芽於此巖之¶
西有飛女崖相傳代州女不儷父母勒之投崖翼去自此披巒¶
<pb:CK-KZ_JY310_06p002a>¶
剝峭寒風積愁雲繁馬頭見有渰者纔數丈而到衣巳繡成雪¶
朶矣山盡豫章之材居僧苦其荒塞斧斤不力在在付之一炬¶
樹故名柴木得雨之後精氣怒生菌如斗壯所云天花者也牧¶
兒得一本輒易一縑是木胎稟兌氣辣飽風霜若勞萬牛囘首¶
徵出長江則靈[火/几]突兀何必第魯國巍然而且尸之烙之腐之¶
辱之曾不如吾鄉六尺榆引聲價也雪甚遂蔽馬目宿獅子窩¶
昔人見萬千金毛嘷天吼法有窣堵波雄麗鈴語淸越而綏綏¶
者入幌次日雪深數尺强以皮冠秦復陶上獅嶺踰金閣天忽¶
大霽日芒道道爭雪光眴不可視是時萬頃同縞雄含物魂鑿¶
度曾謂是耶溟涬之間窪窿盡閉碧靑線界天正分其半若不¶
<pb:CK-KZ_JY310_06p002b>¶
得天力薄劘則人在杳白際混沌不可知以故刻刻呼答如印¶
印塗僥倖前僧稳熟不則乃公梏竹輿雪葬萬仞中將與銅駝¶
玉馬相終始矣始知乏趣袁安閉戶守平安甯是耳至午下小¶
淸涼看般若石修廣五丈任受如許人必不登牛馬靈異蹟也¶
寺後兩楹絕壁錦堆溪鳴琴筑我極戀此處可以飲酒緣渡而¶
捫古淸涼山無泉脈所云月峰師一呪出之十八年前曾訂余¶
罕山言俱檀氣今我來思蛛在衲矣低囘拜之而夜大眾皈依¶
梵鼓歡厲松積雪明午夜如月不知世界之爲靈荇水也爲兜¶
羅錦也次日復下小淸涼上金閣朱甍駕壑貝葉千巖中有立¶
佛數丈最爲無謂然蟲魚篆旛蘚苔畫座寺不支矣過數里爲¶
<pb:CK-KZ_JY310_06p003a>¶
普門精舍地新福佛貎精好中官各欲爭勝則内帑之力可頒¶
崖腹布樓一派餌香客者雲山妙可層遶卽松徑薈幽亦有花¶
木深意乃從九龍岡脊取捷下澗道以螺旋之以狐試之巨石¶
礙天老雪結石騾蹄把滑人面血素不定就中惡樹怪藤生欺¶
强阻想有山以來我行第幾人也盼見竹林寺塔人命差有歸¶
著然盤折良久始得之寺主澄公慧業文人也敕山䔩破蓮社¶
唱和數絕便欲下榻而五臺梁明府訂晤在花園寺去之取道¶
巡檢司先是山中探丸聚慝故有徼兵之設今作[禾*𡻕]粉街酒僧¶
博少每每混濁名字又臺僧彼此昏嫁習以爲常而伽藍若罔¶
聞之豈佛不校此輩故作平等觀耶花園寺漢明帝所題大孚¶
<pb:CK-KZ_JY310_06p003b>¶
靈鷲者也西域滕蘭以天眼觀見文殊住此此剎最古梁明府¶
先期左去猶得藉其飲啖寺旣偉盛而中宫以金瓦其殿且修¶
無遮齋鐘鳴鼎食魄氣甚張晉大饑數千人𧺆活夜則裸而窟¶
焉蜀僧主之此功德不作未來者也次日登菩薩頂上羅睺寺¶
與西來僧坐語半晌了不異此中人但俱老童子飲水一盂豆¶
七粒耳臺山共一文殊而祈媚者各侈一事羅睺寺曰唐人張¶
天覺見神燈於此圓照寺以爲舍利實惠我眞容院則大士現¶
相七日而就塑者下塔院寺則云昔有貧女牽犬丐食遺髮此¶
間化爲金絲而去總之眞幻隨境妄言之而姑試聽之何傷又¶
遷延而至北山寺觀金剛窟門逈不啟相傳三世諸佛五百應¶
<pb:CK-KZ_JY310_06p004a>¶
眞俱有事於内又至三墖等寺環谿叠壑雖多圯廢吾獨喜古¶
佛殘鐘短垣貧衲寒温一茗絕勝得意髠作野𤜶態也夕陽將¶
下而紛糅者復丸結矣五臺不能徧登登其極者無如東北次¶
日走北臺之半寒風矢透人僅槁葉毒龍玄嶽望之惱酸遂以¶
華嚴嶺歸宿嶺旣巍峨下視墖院如一脫頴錐又知臺山如五¶
瓣蓮花飯仙山左則靑烏氏所謂瓣心卷阿者也有大力者負¶
之而趨矣須臾日放而下方正爾其雱暫作天人一會寒甚指¶
泣欲墮黽勉而至法雲寺不啻還家卽袵之快寺乃三昧姑所¶
開國初有華嚴老人誦經木魚達金陵高皇帝循聲而誅其事¶
有神異詔供之其室盈丈一牕鑿翠萬片芙蓉插入吾又極戀¶
<pb:CK-KZ_JY310_06p004b>¶
此處可以讀書山畔古雪大擔肩入無論僧依爲命旣盛夏起¶
居一浣一滌皆雪也惠泉僧狼籍水五臺僧亂用雪恐各秃必¶
有圊報鄭生聞之啞然亟𤍠酒茹吾言天風半夜海立漢翻屋¶
瓦飛裂攬衣狂起而侍童以爲閒事也次日旭暢從華林望東¶
臺俱晶砂中耕踏雖苦極然何如春明門内色味塵乎由龍王¶
堂上觀音坪萬山滚蹴似紫濤沸戰釜中各不相下者登漫天¶
石則鴈塞神京不須決眥西華東岱直跳恒山尖一呼之耳五¶
百里收之瞬𥈤而臺前萬年氷有培無替遙望碧光縷縷返照¶
雪心者是所稱紺雪者耶西王母曰仙之上藥有玄霜絳雪要¶
之物老則化不可誣矣五臺同雲惟四月薄謝餘盡瀌瀌奕奕¶
<pb:CK-KZ_JY310_06p005a>¶
之日也山海經以爲小咸由首空桑之地盛夏有雪奈何近在¶
屨下而遂逸之文殊三身示化應現有妙法握恒沙毛吞無盡¶
而骨俗緣輕如飛蓬之子何能窺其萬一卽輪光燈采妙明圓¶
應商英所旦暮遇者而不得一快覩不敢誑來茲也惟是寒瘦¶
之性愛雨而貪雪謂雨可以減事雪可以益心也而茲游也誤¶
入皓冥吸吞元氣恍惚置身於邃古之初憶八駿之歌黃竹猶¶
其稚玄者矣而吾生平之雪游暢於兹故記之¶
¶	
¶	
¶	
<pb:CK-KZ_JY310_06p005b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p006a>¶
　　恒山　　　　　　　　　　　　　　　喬　宇¶
北嶽在渾源州之南紛綴典籍書著其爲舜北巡狩之所爲恒¶
山水經著其高三千九百丈爲𢆯嶽福地記著其周圍一百三¶
十里爲總玄之天予家太行白巖之傍距嶽五百餘里心竊慕¶
之未及登覽懷想者二十餘年至正德改元奉天子命分吿於¶
西蕃園陵鎭瀆道經渾源去北嶽僅十里許遂南行至麓其勢¶
馮馮煴煴恣生於天縱盤於地其胸盪高雲其巓經赤日余載¶
喜載斂色循坡東迤嶺北而上是多珍花靈草枝態不類桃¶
芳李葩暎帶左右山半稍憇俯深窺高如緣虛厯空上七里是¶
爲虎風口其間多橫松强栢狀如飛龍怒虬𦹁皆四衍懞懞然¶
<pb:CK-KZ_JY310_06p006b>¶
怪其太茂從者云是嶽神所保䕶人樵尺寸必有殃故環山之¶
斤斧不敢至其上路益險登頓三里始至嶽廟頽楹古像余肅¶
顔再拜廟之上有飛石窟兩崖壁立豁然中虛相傳飛於曲陽¶
縣今尙有石突峙故厯代怯升登者就祠於曲陽以爲亦嶽靈¶
所寓也然嵗之春走千里之民來焚香於廟下有禱輒應赫昭¶
於西方如此豈但䕶松栢然哉余遂題名於懸崖筆詩於碑及¶
新廟之㕔上又數十歩爲聚仙臺臺上有石坪於是振衣絕頂¶
而放覽焉東則漁陽上谷西則大同以南奔峰來趨北盡渾源¶
雲中之景南目五臺隱隱在三百里外而翠屏五峰晝錦封龍¶
諸山皆俛首伏脊於其下因想有虞君臣會朝之事不覺愴然¶
<pb:CK-KZ_JY310_06p007a>¶
又憶在京都時嘗夢登高山眺遠今灼灼與夢無異故知遠遊¶
非偶然者¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p007b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p008a>¶
　　鴈門山　　　　　　　　　　　　　　喬　宇¶
鴈門山在代州北三十五里志云以鴈出其門故名一名鴈門¶
塞關因山以立凡山西之關四十有餘皆踞隘保固而聳雄¶
壯則鴈門爲最故趙之李牧漢之郅都[亻*(苟-口+田)]邊於此匈奴不敢近¶
塞固皆一時良將而不可謂非地險以成之也迨我皇朝則特¶
設武臣守禦熊罷之士雲屯於此而又專屬憲臺以提督之地¶
亦可謂要而重矣余在代州北行皆登陟盤繞之路溪水潺潺¶
流其民皆依山居高下置屋圖不可盡午上關折西躡高嶺絕¶
頂四望則繁峙五臺聳其東甯武諸山帶其西正陽石鼓挺其¶
南朔州馬邑臨邊之地在其北長坡峻坂茫然無際又見危旌¶
<pb:CK-KZ_JY310_06p008b>¶
高旗飄飄雉堞之上寒林古塞依依斜陽之下頗動黃沙紫塞¶
之思因賦詩三首筆於關之城樓¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p009a>¶
　　五臺山　　　　　　　　　　　　　　喬　宇¶
正德丙寅夏發沙澗驛由南峪口十五里入山長松古杉掀空¶
障谷鹿游於巖鳥鳴於叢上嶺至華嚴口望諸臺甚邇靈雲怪¶
霧凄風密雪相雜而起恍然窅然倐陰以晴造化奇觀不可形¶
述又十八盤下嶺石徑确犖萬澗泊泊泠泠如笙如簧凡揭涉¶
七十里至顯通寺因北岡而來風景殊絕梵剎數十擁於左右¶
此下地漸寛夷夜遂宿於顯通厥明山空澄濟但覺風颼颼起¶
林間有僧進曰諸臺風雪繁猛石且冰路且泥不利躋躡予笑¶
而不顧乘小輿徑上中臺緣岡行十里至玉亭寺嶺丹碧映輝¶
甍閣於山腰又十里至歡喜嶺風果觱發如隆冬時幾不能往¶
<pb:CK-KZ_JY310_06p009b>¶
稍憇嶺下風忽和遂至絕頂見四臺各拱其方如分如織其形¶
[執/力]又各秀如爭奇鬬麗於雲表余遂題名於壁上薄晚下山¶
游玉華眞容圓通諸寺皆淸幽曠邃寺旁飲三珠泉馨冽異常¶
其沸正如珠狀去泉百步許觀七寶珠樹高二丈許下爲一幹¶
岐分七條上復拱合爲一然後枝葉衍縱披覆四下復歸宿於¶
寺又明日離寺山行過飯仙山陽伯峪寺二十里過竹林寺又¶
過嶺曰金閣殿唐太宗所建今已廢下嶺爲淸涼寺遠望宫殿¶
綴附半巖儼若圖畫南有淸涼石幅員數丈重層複級而上俗¶
傳可坐千人又行十里晚至佛光寺宿焉已出在南臺之外也¶
¶	
<pb:CK-KZ_JY310_06p010a>¶
　　霍山　　　　　　　　　　　　　　　喬　宇¶
孟夏自趙城覽周穆王封造父之地以趨中鎭時適雨霽由峪¶
口入十五里至鎭下其形[執/力]可伯仲於諸嶽冡秀而崒翼拱而¶
墮廟在山麓遂行謁其中鎭之神像冕旒紳笏南面而中臨才¶
參政汝栗來僉事伯韶陪而在焉余謂二君曰先祖侍郎於景¶
泰元年以吏科給事中分吿卽位於此越今將六十年予又叨¶
承前役二君皆歎曰奇哉祖孫之相輝也及徧觀厯代祭吿碑¶
而府君之碑乃仆裂於地余[氵*玄]然二君曰向有司具石以鐫今¶
吿文者尙幸有副在公無悲也廟外皆本山分脈合抱以繞其¶
前有古松數株高數丈槎枒詭怪如靑幢鐵幹枝皆東向十四¶
<pb:CK-KZ_JY310_06p010b>¶
曰二君請游興唐寺寺在廟南之山趾唐太宗始建斷碑猶存¶
依山帶壑特勝他處歸復宿於齋居十五日黎明服玄衣祭冠¶
肅拜於殿下以天子命吿訖篆今吿文於石又篆前仆碑於副¶
石余欲登其巓去廟尙有三十餘里棘莽羅密且爲熊掛蛇吼¶
之區畏不敢登因歎古書云西方之美者有霍山之多珠玉焉¶
今亦不知其處所矣¶
¶	
¶	
¶	
¶	
<pb:CK-KZ_JY310_06p011a>¶
　　龍門山　　　　　　　　　　　　　　喬　宇¶
予少讀禹書至於導河自積石厯龍門未嘗不𣺌然想游其地¶
今幸奉命傳祀於西及將往行禮於商湯王廟下適河津去龍¶
門止三十里且有才來二君偕遂出河津西門是時陰雲四翳¶
風顚木號而興以勃發柰路沾雨由石棧進謁神禹王廟徧覽¶
壁間圖書東西壁皆次第治水隨刋之蹟每段標以經語怪怪¶
奇奇於所見圖畫變化雄妙者莫喻於此東有圖其標曰雪竇¶
飛泉堯郡席天章筆西有圖其標曰烟凝古栢晉溪素菴筆後¶
屏有圖二其標曰揭石尋珠湧露出波前楣有圖其標曰春江¶
晚渡雪軒誠意筆想皆宋元名公因題名於柱二君設酒於飛¶
<pb:CK-KZ_JY310_06p011b>¶
丹亭下瞰黃河自西北而來驚濤駭波騰驤而下輪風驟雨相¶
挾而作[執/力]益洶湧蒼崖靑嶂爲之響振二君復舉酒酒半樂甚¶
爰命榜人舉[&#xF324;-且+會]河濱得三魚乃復烹魚歡然對酌聯句至夜分¶
乃寢厥明乃復登看鶴樓以聎遠近河山俯視洪流陡絕百仞¶
凛然有垂堂之戒河之西是爲陝西韓城之境其山亦自北而¶
來亦號龍門與東岸之山相照而斷三秦[言*已]云龍門外懸泉而¶
兩旁有山水陸不通魚鼈莫上今觀之誠若此復覽迤岸而東¶
卉木䌓密得懸石峙若有待予乃大篆龍門二字筆二詩已又¶
賦禹門渡一章¶
¶	
<pb:CK-KZ_JY310_06p012a>¶
　　晉祠　　　　　　　　　　　　　　　喬　宇¶
初七日起行過太原城西以太原人國子生宋灝善篆而劖石¶
遂與偕行西南行四十五里至於周唐叔虞始封之地虞有祠¶
於太原縣之西南是爲晉祠下輿謁焉祠之右有晉源神廟其¶
像爲聖母殿前皆蟠飾雕金龍於柱宋額曰惠遠祠並東臨於¶
泉上泉自懸甕山而出此結二穴以泄穴廣二尺許因甃石池¶
之溢泛爲溪北折而東瀰漫盈決渠穿澮引條經井絡用溉田¶
疇方四十里晉陽之民稻粱而食者皆饗其利號爲膏腴故𡻕¶
孟秋持牲酒報賽源神於祠下者纚屬於道是時農事方興初¶
苗被野淸流數派環繞於綠畦之外復有垂楊掛絲晴花吐蕊¶
<pb:CK-KZ_JY310_06p012b>¶
掩映川源殊有江鄉之景通渠間卽智伯用以水晉陽處凡有¶
三派同入於汾河祠内有唐太宗御製碑碑後唐宋石刻左右¶
列傍有千年栢桑皮黛幹蒼蒼葢於祠上爲祠增色幽鳥往來¶
鳴於樹間予與宋生談於柳陰之下隹景逸發余爲詩俾宋生¶
篆刻於祠内之石¶
¶	
¶	
¶	
¶	
¶	
<pb:CK-KZ_JY310_06p013a>¶
　　汾陽祠　　　　　　　　　　　　　　喬　宇¶
在榮河東北十里處吿新天子卽位於商湯王祠畢才來二公¶
進曰汾陽古祠去此不遠盍往觀之可以紓從者一日之勞二¶
十六日遂由縣西北行十里而至頽然荒祠倚於睢傍啟括轉¶
扉且前後杲杲白日照於中堂鳥巢於梁苔侵於堂登謁后皇¶
翠冠翟裳於是循祠之北求漢武之明壇登軒轅之郊臺探巫¶
錦之鼎區皆茫茫杳杳不可辨矣去祠三百步許是爲汾河重¶
湍駛濤自河津而來河之濱見臥有崇碑埋有穹龜去流惟跬¶
步拂而觀之乃宋眞宗西封文也相與惻感遂鳩隸人培土而¶
深貫木而旋系繩而引使依於祠所庶幾不忘二公曰元鼎之¶
<pb:CK-KZ_JY310_06p013b>¶
時此地乃漢天子望拜之所必嚴觀辟路雖當時善游之士恐¶
不可到今也蕩然邱墟曠然步趨况有龍門吐雲中條獻奇不¶
亦可樂也哉遂舉酒於臺上酒酣在祠西求大舸浮河而南中¶
流覽景俯仰古今翕然興發相與咏秋風之辭余又爲之歌曰¶
帝昔來兮壇下駐龍輿兮煇煌帝一去兮不返壇有栢兮蒼蒼¶
悲千秋兮萬𡻕汾之水兮湯湯歌罷不覺抵於崖上¶
¶	
¶	
¶	
¶	
<pb:CK-KZ_JY310_06p014a>¶
　　鼓塠泉　　　　　　　　　　　　　　喬　宇¶
自太原西南其泉漑田最多利民久者莫若晉祠之泉自平陽¶
西南其泉漑田最多利民久者莫若龍祠之泉自絳州以北其¶
泉漑田最多利民久者莫若鼓塠之泉其泉發源於九原山之¶
西鼓塠者或曰其北突有二山高圓如鼓則泉以形似而名志¶
曰泉上有塠如覆釜形履之聲如鼓則泉以聲似而名泉有淸¶
濁二穴淸在北濁在南北穴爲石口尺五許自滙而爲池幅員¶
一丈其深稱是中有小魚喁喁往來沙石間池溢而南折而東¶
流南穴爲土口尺許亦滙池溢而北折而東合於淸流泉之西¶
則隆然高原其南北皆平疇低野亦資泉而漑幽村明墟垂楊¶
<pb:CK-KZ_JY310_06p014b>¶
灌木帶接陂塘間其東則經連緯通漑田至於絳州亦五十里¶
而南並入於汾穴上二山在西者昔人樓其上敞然三楹壁間¶
有唐宋石刻樊宗師司馬君實者皆在焉山之南麓有蓮池時¶
花未開俯而望焉淸芳可掇復覽遠畦近塍碧稻千頃不覺興¶
酣因賦詩泉上而歸¶
¶	
¶	
¶	
¶	
¶	
<pb:CK-KZ_JY310_06p015a>¶
　　滹沱源　　　　　　　　　　　　　　喬　宇¶
自王壯驛西行五十里道瓶形關飲孤山村下村以小孤山而¶
名卽山海經所載秦戲之山滹沱之水出焉者村之西是有三¶
泉鼎開相去僅五十步皆幅員尺許瀵湧正出浮淸泄瀾皎然¶
不污泡沸如爭迴盤如合淪漾如織湀闢而流其[執/力]不返混繹¶
而出其來不竭予下輿臨泉歎曰玉之膏乎坤之液乎機之駓¶
駓乎道之洋洋乎可以浣我之塵纓乎因厯勺飲之遂覺腑肺¶
冷冷神爽氣馥邈然面五臺而歌循滸周覽容容而戀湝湝而¶
隨停玄[泓-ヽ]目光沙以縈幽石以映其間爲渚爲沚爲坻爲潏者¶
皆窮得其端倪注爲幽溪沛然西折傍無萑葭旄檉之擾中無¶
<pb:CK-KZ_JY310_06p015b>¶
舟檝沿洄之撓故得保其明潔趨繁經代達於平山會於常山¶
爲黃潦之流而歸於海泉之最顯於晉者以此低佪之頃俄有¶
鮮雲駕飈冉冉自北嶽而來赴於溪上水石奇麗照瑩心目不¶
可名狀於是飛葢而前悵與泉別則海風驟雨沙空平陸卒然¶
而至若天待予飲三泉而然者雨中行抵沙澗驛天野已暝遂¶
畱宿焉遠三泉所已三十里矣¶
¶	
¶	
¶	
¶	
<pb:CK-KZ_JY310_06p016a>¶
　　姑射山　　　　　　　　　　　　　　喬　宇¶
孟夏十八日早發堯廟才來二君曰姑射之山莊周所謂有神¶
人居之者其下有龍祠亦勝可往觀焉按志云三磴山在襄陵¶
縣西南一十五里其山九十餘里其形三磴其北有龍鬬峪内¶
有龍澍神祠姑射自西北蜿蜒而來平其支石孔其陽三磴其¶
鈎帶故曰姑射耳飛駕至祠下祠面東巍宫謐奥塗丹飾堊其¶
像冕旒而處者曰龍王有泉自山下東流經祠南跨建水亭其¶
規制皚爽宏麗水氣林光明風艷曰皆納而有二君觴予於亭¶
上臨風賦詩移席山半卽發源所泉抱山麓而出紛紛的的如¶
星拱然予命僕夫穴葢一石聚石而計有百十餘穴流珠噴玉¶
<pb:CK-KZ_JY310_06p016b>¶
皓然淸瑩併歸有渠漑襄陵西北之田四十餘里而東入於汾¶
河予與二君盤踞而坐東望遙川廣原陀陀遂遂林樹如篡繡¶
綴錦貞脆相雜徊徘談笑薄暮以歸宿於襄陵之察院泉流潺¶
潺聲於榻下且木竹之勝宛如江南煎茗賦詩一夜幾不能寐¶
¶	
¶	
¶	
¶	
¶	
¶	
<pb:CK-KZ_JY310_06p017a>¶
　　遊砥柱[言*已]　　　　　　　　　　　　　都　穆¶
砥柱在郟州東五十里黃河中以其形似柱故名禹貢謂導河¶
東至於砥柱卽此乙卯往遊砥柱離州二十里午食又二十里¶
循河行十里至三門集津三門者中曰神門南曰鬼門北曰人¶
門其始特一巨石而平如砥想昔河水汎濫禹鑿之爲三令水¶
行其間聲激如雷而鬼門尤爲險惡舟筏一入鮮得脫者名之¶
鬼宜矣三門之廣約二十丈其東百五十步卽砥柱崇約三丈¶
周數丈相傳上有唐太宗碑銘今不存蔡氏書傳以三門爲砥¶
柱州志亦謂砥柱卽三門上皆未嘗親履其地故謬誤若此又¶
按隋書載大業七年砥柱山崩壅河逆流數十里砥柱今屹然¶
<pb:CK-KZ_JY310_06p017b>¶
中流上無土木而河之廣僅如三門奚有崩摧而壅河逆流至¶
數十里之遠葢距河兩岸皆山意者當時或崩遂以爲砥柱而¶
書之也孟子曰盡信書則不如無書有以哉¶
¶	
¶	
¶	
¶	
¶	
¶	
¶	
<pb:CK-KZ_JY310_06p018a>¶
　　龍門山[言*已]　　　　　　　　　　　　　吕　柟¶
龍門在秦晉之間萬山之會禹治水極力之地形[執/力]甲於内久¶
懷遊覽而未獲内濱子曰天下之美不弩力一至卽惰違不可¶
補况此禹跡所在乎他日谷泉子西巡亦猶是興也乃四月之¶
初實齋王子仙自安邑至明日河津谷泉子自萬泉至又明日¶
柟自解州猗氏至又内濱子自運城至是日雨甚諸公曰如來¶
日霽天貺佳期矣來日果霽於是道過辛封謁卜子夏祠召其¶
世嫡遣就運學教授而改其名紹云北至淸澗風大作從者曰¶
俗傳食豕肉詣禹廟必風予未諾然以懾寒入福聖寺加衣風¶
滋甚衝風往神前村至山麓乃緣棧道步屧而升旣謁禹像風¶
<pb:CK-KZ_JY310_06p018b>¶
益焚輪[起-土+禾-巳+己]撼松栢騰沙礫上蔀天日下掩河汾若蛟鳴虎嘯若¶
禹役使羣怪持雷斧秉神斤以闢龍門時也然實齋席設無豕¶
肉旣升殿從者置擕尊神几内濱子曰禹惡旨酒可避之谷泉¶
子笑曰禹所惡者旨酒也此酒恐不足以當禹惡酒行移時食¶
且舉風息食有饅頭飣其饀者豕又不風不知俗傳者何也土¶
人曰此地日有潮風葢大河流兩山中嵐氣薄觸空洞卽颼䬃¶
無所於散此或其眞云食旣遊觀四壁金碧丹靑十三彫榭葢¶
自六籍子史言禹事者無不開方絢織且筆精意遠非時工可¶
到殿[言*已]在元貞年間壁圖必當其時關中人稱岐山周公廟畫¶
殆不過是也旣乃北謁後寢見塗山氏像止二嬪侍側而冠裳¶
<pb:CK-KZ_JY310_06p019a>¶
樸質猶可想見古風出廟西南乃捫蘿緣磴以上望河樓卽谷¶
泉子所攺吞吐雲雷樓也樓在龍門左闑之上葢梁山中斷而¶
東峙者也其前縣臨中流上作石室旋柱其外以爲轉廊室塑¶
十𨶒羅像俗言至此絕險與死爲鄰也樓外俯黃流凌白雲孤¶
山直對而雷首中條𣺌𣺌冥冥乍見乍没皆入望眸[石*就]磴而下¶
會二公至流丹亭亭北倚石崖其南半懸中流栢柱斜庋其下¶
上有板棚鑿板如井口以汲流卽勺水於滄海也亭扁則白巖¶
喬公小篆下亭就實齋子於河壖壖西者河其東皆怪石層崖¶
崒律崎嶇不可以步而内濱子飄裔如飛予力追不及至壖則¶
西山東轉北遮河流不見來處佇灘環望四面皆山中如院落¶
<pb:CK-KZ_JY310_06p019b>¶
其前則兩山拱峙自窟穴而出故曰龍門云爰有煤舟南自蒲¶
津絡繹而來棹歌漁唱不殫圖此其爲禹穴乎或曰龍門之外¶
河洲之上靑草萋萋黃沙塋視河之高不過咫尺若遇秋水泛¶
溢雖百里之漲千尋之濤不能侵一坏焉是則禹墳者也内濱¶
子曰禹古今之大智而乃葬身於此乎谷泉子曰會稽亦有禹¶
穴云其在河之壖也方欲卽舟北行以求所謂懸流三級浪者¶
或曰在金門五七十里或曰在吉州百餘里然不能往徘徊悵¶
望攙撲南返葢天下奇觀亦不欲人盡覩而風雨幻忽雲雷時¶
出亦此山之神粧點修飭聳來者之觀乎然斯遊也不可謂不¶
索其隱而探其奇矣¶
<pb:CK-KZ_JY310_06p020a>¶
　　王官谷記　　　　　　　　　　　　　吕　柟¶
王官谷者司空表聖隱居之地今少叅許君德徵重修而增飾¶
之涇野子至解偕邱孟學往遊焉馬至故市西折而南谷水北¶
流入市問卽貽溪也沿溪南行五里至谷口路多巉巖石礙馬¶
丹柿赤𣗥夾路掛裳衣躑躅至先門伏馬而過道流引登高至¶
門門下砌石百級夾扶之而後能上道流建閣以祀玉皇乃升¶
閣叅拜下閣北至三紹亭又北過休休亭謁表聖曰已暮南過¶
了了亭有侯段兩生讀書白雲洞洞則元孤雲子李了了菴所¶
居以學休休者也乃南臨石泉橋望天柱峰則見羣山環拱而¶
此峰孤高插天與故市街所望益不同葢其峰南之崇山又遠¶
<pb:CK-KZ_JY310_06p020b>¶
也渡橋夜與孟學連榻石泉洞中洞在天柱峰根其前有淸流¶
自東瀑布泉引來而西滙爲小池欄䕶焉晨興瞻望表聖象飄¶
然有出塵態讀休休記乃知其抱經濟材與時不合而隱甚可¶
痛惜但末題耐辱居士則柟又病其隘也壁間多宋元人詩道¶
流引登西山觀秦王硯硯大如碾盤無口下如尖底磑表聖山¶
中記已有此名其秦敗晉師於王官時所遺者乎自硯旁不由¶
故徑懸下蒼崖觀雙人石石在天柱峰西北倚峰而立上有圓¶
石二枚恍若人面狀又似北望秦硯而欲濡毫者也道流又欲¶
西觀蒼雲洞北至蘆葦泉言洞常出雲而泉更甘冽云爲曹仙¶
姑地未往直趨掛鶴臺瀑布自天柱直下而臺在其左旁鶴二¶
<pb:CK-KZ_JY310_06p021a>¶
月來五月生子去有懸草眠迹焉臺東與孟學四人各據一石¶
而坐北瞰天柱益突兀有四瞻雲日俱無影止有一峰高接天¶
之句欲東升以觀東瀑布道流難之又欲南進以睇黃河道流¶
又難之乃歎曰天下奇觀豈可盡哉遂北反坐聚仙堂東遊豬¶
耳山又東南至瀑布登懸崖以觀之聲如雷轟貎如雪舞瞻瞰¶
更久乃下崖旁流而行北至柿林臨流徧坐磯上孟學坐一孤¶
嶼僧登樹頭摘柿落紅滿地吟興俱發各得幾詩僕自故市沽¶
酒至道流菹以鮮蕨秋英乃滌巵澗中而傳酌葢不羡古流觴¶
也遂北至張御史所搆觀泉亭則東西瀑布合流之地卽表聖¶
之濯英池也問修史覽照瑩心九籥擬論諸亭及一鳴窗道流¶
<pb:CK-KZ_JY310_06p021b>¶
皆曰忘之矣乃謂孟學曰柟嘗薄唐詩人若表聖者豈可以詩¶
人目哉遂歸息聚仙堂又明日道流以予不至仙姑洞也昧爽¶
取蘆葦泉中水煮豆粥佐以簌以餟予畢乃自石泉洞南登路¶
如蚯引檜栢交錯難進乃以手拊道流輩一皂以一繩引道流¶
手而後上至秦無隅墖前北望不見娥眉坡是以微陰蓋予已¶
出雲霧之上矣盤曲再登至李孤雲墖乃歎曰世之亷夫淸士¶
不用於時避世而至此耶則豈非執政者之失哉又東繞而上¶
至八仙洞已到天柱峰腰洞口俯瞰謂孟學曰彼李孤雲者風¶
斯下矣出洞又欲直上天柱之頂道流皆謂路不可行然予益¶
[(火*火)/弓]力勇往幾至其巓俯瞰八仙洞又𣺌乎其下又嘆曰不知唐¶
<pb:CK-KZ_JY310_06p022a>¶
時表聖之足履德徵之攀緣曾至此否乎¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p022b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p023a>¶
　陝西¶
　　遊[氵*(𦍌/火)]陂[言*已]　　　　　　　　　　　　　劉士龍¶
余坐空翠堂把酒遠眺而慨想當年之勝也山谷之水並胡公¶
白沙諸泉合而北注󼬯陂受之自陂頭南至曲抱村可數里許¶
高岸環堤一[氵*弘]蕩漾層巒叠嶂影落於數百頃之波濤搖綠橫¶
靑奇難名狀半陂已南純浸山此實際語也當其盛時或畫船¶
簫鼓麗如錦帆或雨棹烟艇淸比剡曲辰泛宵行何異登仙唐¶
宋諸名流或卜築或宦游微獨巖壑牽情亦有樂於是陂也至¶
元季始決陂種稻胡虜腥羶殃及陂池使汪汪巨浸化而爲離¶
離靑疇貪一時之小利而壞千古之名勝殺風景甚矣彼大江¶
<pb:CK-KZ_JY310_06p023b>¶
以南捐千百里予湖者何如哉夫決以業民意非不美也而民¶
貧愈甚葢稻糧甚重偶無𡻕則鬻田以償之故沿陂村落終𡻕¶
勤動止爲他縣豪貴人代耕耳使陂水如故無論長天遠山涵¶
碧虛之容而貯螺黛之色幽人韻士遂閑放之致而發要𣺌之¶
思卽以利論而魚藕菱芡亦有百倍於田者㷀㷀小民取無禁¶
而用不竭優游享用坐免追呼作漁翁亦勝作租戶矣此余所¶
欲壞田以爲陂者但揆之理[執/力]決陂以爲田則順壞田以爲陂¶
則逆順易舉而逆難行則󼬯陂之復也無日矣所可幾幸者千¶
百年後滄桑變易則陂有復時而余不及見也奕奕清神或當¶
來遊耳¶
<pb:CK-KZ_JY310_06p024a>¶
　　遊驪山[言*已]　　　　　　　　　　　　　袁宏道¶
驪之山鬱然而靑而其水浩浩然鳴九衢也古栢森森然翳東¶
西嶺故宫遺址多不可識山下之民有雪領而杖者作而前曰¶
民雖耄猶彷彿憶之指其巋然而墳者曰是舉火臺褒女之所¶
笑也指其温然而澄澈者曰是蓮花蕩明皇𡚱子之所浴也問¶
山下之故壘曰是嘗錮三泉而聞七曜者始皇帝之地市也予¶
倚松四顧蒼茫久之乃披荒蓁踞危石楚聲而歌曰涓涓者流¶
與山俱逝兮空潭自照影不至兮吁嗟乎兹山祟三世兮歌竟¶
浴於長湯遂登老氏宫極於臺東過石瓮寺休焉稍倦假寐僧¶
榻忽有丈夫峩冠修髯揖余而言曰吾子失言夫山奚能祟使¶
<pb:CK-KZ_JY310_06p024b>¶
吾幸而遇巖匡諸君子豈不亦嘉遯之藪吾子謂九叠之屏七¶
里之灘何遽出吾上耶又使吾所遭者爲宣城孤山輩騷壇之¶
士艷稱久矣吾豈復戎吾姓也余蘧然覺自悼言之失也復喟¶
然嘆曰異哉天子之貴不能與匹夫爭榮而詞人墨客之隻詞¶
有時爲山川之九錫也異哉今之處士誰能入山而爲水石所¶
倚重者吾當北面事之¶
¶	
¶	
¶	
¶	
<pb:CK-KZ_JY310_06p025a>¶
　　遊終南山[言*已]　　　　　　　　　　　　都　穆¶
癸酉八月余以使事寓秦會舊僚田君有年約以中秋翫月終¶
南山中出城南門而秀才費樟復陪以行三十里經樊川漢將¶
樊噲嘗食邑於此在唐爲韋安石別業又名韋曲岡巒迴繞松¶
竹森𣅡而水田蔬圃連絡乎其間秦中一勝地也岡之上登牛¶
頭寺僧愚聞官人至悉遁去余以所擕酒共酌松下寺舊有唐¶
貞元中徐士龍撰徧照禪師碑今不存所存唯仙人邱長春詩¶
刻拂塵讀之韋曲之東有杜曲乃唐相杜岐公所居當時語云¶
城南韋杜去天尺五言邇京也岐公孫牧自吳興守入知制誥¶
盡以俸金創治其野嘗曰富貴有數吾得老爲樊川翁有文章¶
<pb:CK-KZ_JY310_06p025b>¶
數百號樊川集顧草木禽魚亦無恨矣離牛頭南行四十里至¶
終南山入普光寺在山之麓息足盤石又二里道益峻險遂舍¶
肩輿躡亂石冐懸崖屈曲而上西有日月崖下刻篆書松泉二¶
大字又上至抱子崖經玉泉洞又有八仙洞在山之西壁限以¶
流泉非跣足不得入又上有石儼若老樞憑崖而休佐一圓石¶
明可鑒物謂之石鏡再上財徵源池也池一名太乙湫其上環¶
以羣山雄偉秀特[執/力]逼霄漢水廣可數丈深丈許錦鱗浮遊人¶
莫敢觸鱗之大有二三尺者自昔禱雨咸在於是其南卽太乙¶
殿惟一道士居之殿左有三官雷神二洞所謂金華洞者在山¶
之最高處道士云道有積水然不能至也田君與費生以疲極¶
<pb:CK-KZ_JY310_06p026a>¶
臥三官洞予面池獨酌下山復至太乙宫方舉杯適長安令送¶
酒飲興益豪題名壁上晚囘至普光予欲翫月上寺過門不入¶
命輿夫疾行上山道悉甃以石而松栢梨栗夾植其旁遇險則¶
趍別道已而復故葢五里而始至寺有方池名曰仰天跨以石¶
梁於兹宵玩月爲宜張筵池上而浮雲滓空眾頗拂懌予戲謂¶
之曰昔人詩不有[糸*玄]管吹開之句乎命小𨶒黎取笙簫雜奏之¶
倐焉雲開月朗則皆大笑謂予言之不妄也十七日下山從別¶
道囘二十里至興教寺内有三墖其中墖特高大爲唐三藏法¶
師玄奘瘞身之所尙書屯田郎中劉軻銘左爲慈恩基公墖銘¶
之者貢士宋復也寺之北舊有玉峰軒宋元豐四年知永興軍¶
<pb:CK-KZ_JY310_06p026b>¶
吕大防建今廢惟長安令陳正舉記石僅存午飲寺中六十里¶
入城¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p027a>¶
　　遊九龍潭宴別序　　　　　　　　　　張　說¶
安平王地惟藩翰才實宗英懸鵲鏡於胸懷運龍泉於掌握以¶
爲時和政理實探道之奇賤物貴身尙延齡之術悠然遠覽迺¶
卜兹山屬聖主之能仁遂賢王之雅好羅紈罷御與朱邸而長¶
辭金玉滿堂棲白雲而不顧崖石洵美結搆多奇錦壁周庭而¶
造天玉泉注戶而鳴壑三光貝樹影入山窗九節菖蒲光搖砌¶
水竹林茅宇自冥棲隱之心藥物圖書卽有靈仙之氣人惟帝¶
念崖穴所以增輝地入王家樵採尤其不犯嗟乎林棲谷飲古¶
亦有之豈有貴而爲王鍊形雲壑希世獨立萬古誰鄰子晉以¶
來一人而已羣公等銜紫泥之寵命間淸溪之逸遊駐驂騑步¶
<pb:CK-KZ_JY310_06p027b>¶
崖石籍落花而聽時烏累宿忘歸蔭芳樹而美春泉窮年不厭¶
衣冠車馬明日下於春山鸞鶴笙歌今宵共乎芳月隱淪可作¶
將知心與事違城闕非遙終惜風流雲散下官少懷微尙早事¶
靈邱踐疇昔之桃源㽞不能去攀君王之桂樹情可何之請大¶
賦一言俱裁六𧪼¶
¶	
¶	
¶	
¶	
¶	
<pb:CK-KZ_JY310_06p028a>¶
　　華山[言*已]　　　　　　　　　　　　　　袁宏道¶
凡山之名者必以骨率不能倍膚得三之一奇乃著表裏純骨¶
者惟華爲然骨有態有色黯而濁病在色也塊而獰病在態也¶
華之骨如割雲如堵碎玉天水煙雲雜然綴壁矣方而削不受¶
級不得不穴其壁以入壁有[𦈢*虖]才容人陰者如井陽者如𩅑如¶
井者曰㠉曰峽如𩅑者曰溝皆斧爲銜以受手足銜窮代以枝¶
受手者不没指受足者不盡踵鐵索累千尋直垂下引而上如¶
粘壁之鼯壁不盡[𦈢*虖]時爲懸道巨巒折折相逼若故爲亘以嘗¶
者橫亘者綴腹倚絕厓行足垂磴外如面壁如臨淵如屬垣撮¶
心於粒焉知鬼之不及夕也長亘者搦其脊匍匐進危磴削立¶
<pb:CK-KZ_JY310_06p028b>¶
千餘仞廣不盈背左右顧皆絕壑唯見深黑吾形𡾔𡾔然如負¶
甕自視甚贅然微風至搖搖欲落第恐身之不爲石矣夫人所¶
憑杖者手足而督在目方其在[𦈢*虖]目著暗壁升則寄視於指也¶
降則寄視於踵也目受成焉耳[𦈢*虖]盡而厓目乃爲祟[目*玄]於削爲¶
栗[目*玄]於深爲掉[目*玄]於仄爲喘愚者不然心不至目故也今乃知¶
險之所以劇矣余衣不蔽腰下着窮[示*夸]見影乃笑登厓下望攀¶
者如猱側者如蟹伏者如蛇折者如鷂山之𢋼廞乃至此自恨¶
無虎頭寫眞筆也踰仙掌壁折入石弄北旋上石滑而不級爲¶
東峰過坪躡厓道尊持而中斷爲南峰度峰足蜿蜒上石葉上¶
覆而橫裂爲西峰南峰踞兩峰之上如人危坐而雙引其[膝-木-人+夾]下¶
<pb:CK-KZ_JY310_06p029a>¶
有土徑異樹交絡峽水鳴其間峰頂各有池如臼如盤如破瓮¶
鮮壁澄澈古松覆之西峰石多璺乍視如未稳南峰之背有靜¶
室垂雙鏁鏁盡爲鐵杙以承板道東峰南下爲衞叔卿博臺鏁¶
對懸拓厓自達皆奇嶮¶
¶	
¶	
¶	
¶	
¶	
¶	
<pb:CK-KZ_JY310_06p029b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p030a>¶
　　華山後[言*已]　　　　　　　　　　　　　袁宏道¶
從玉泉院至靑柯坪東西皆石壁澗水縈洄出踰張超谷壁乃¶
峭至希夷峽石忽具態摩雲綴日壓叠而上行大石纍纍臥澗¶
中水不得直去則躍舞飛鳴與山爭奇於一[𦈢*虖]之内至靑柯坪¶
西峰斗絕出諸山忽若屏息奇者平高者俯若童子之見嚴師¶
不知其氣之微也西峰之奇在水簾洞遠視見竇下有丹石瀑¶
布[穴/幕]之千尺㠉而上大奇則大嶮小奇則小嶮寸寸焉如弱夫¶
之挽勁弩至蒼龍嶺千仞一脊仄仄如蛻龍之骨四帀峰巒映¶
帶秀不可狀遊者至此如以片板浮顚浪中不復謀目矣然其¶
奇可直一死矣若日月巖前方石峭壁直上止嶮耳無他奇也¶
<pb:CK-KZ_JY310_06p030b>¶
踰嶺路絕折身反度其嶮更甚而不名者厓不甚修也過五將¶
軍樹度橋至通天門嶮乃盡山自仙人拇始爲嶽嶽以内若自¶
爲天地者諸星曜平視得人間之半其地微膚長松檜污處齊¶
雲臺峰頂雲臺直北當入㠉時猶千霄諸峰之在雲臺下者猶¶
矗矗也南上卽落鴈峰千山環之如羽林執㦸兒山皆奇峭鋒¶
鍔林林一峰直背如輪若與峰爭秀渭水東行與黃河合下見¶
樹影東峰卽玉女峰也祠玉女者乃峰之一臂所謂洗頭盤亦¶
渴而淺而東峰有之圓滑深潔錫以盤名亦稱西峰最幽奥石¶
態生動有石葉如蓮瓣覆崖巓其下有龜𨚫立昻首如欲行蓋¶
葉上物也是卽所謂蓮花峰矣玉井在蓮花峰足二十八潭圓¶
<pb:CK-KZ_JY310_06p031a>¶
轉而下瀑布上流也恨不於雨後觀之山壁樹如錯繡鳥語從¶
隙中來云無鳥者悞洞少天成然整潔可居廬舍亦有而黃冠¶
不至𡻕一至以舘香客耳山靈之寂寞無侣可知矣¶
¶	
¶	
¶	
¶	
¶	
¶	
¶	
<pb:CK-KZ_JY310_06p031b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p032a>¶
　　華山別[言*已]　　　　　　　　　　　　　袁宏道¶
少時偕中弟讀書長安之杜莊伯修出王安道華山[言*已]相示三¶
人起舞松影下念何日當作三峰客無何家君同侍御龔公惟¶
長從蒲坂囘云登華至靑柯坪險不可止踰此則昌黎投書處¶
余私語中弟近日于鱗諸公皆造其幽彼獨非趾臂乎然心知¶
望厓者十九矣余旣登天目與陶周望商略山水勝處周望曰¶
聞三峰最勝此生那得至後余從家君遊[參>參]{上半分が不明。}上有數衲自華來¶
道其險甚具指余體曰如公決不可登余憤其言然不能奪今¶
年以典試入秦見人輒問三峰險處而登者絕少惟汪右轄至¶
其巓未嘗以造極見許也余至華陰與朱武選非二約索犯死¶
<pb:CK-KZ_JY310_06p032b>¶
一往旣宿靑柯坪導者引至千尺㠉見細枝柴其上頂如覆鍢¶
天際一隙不覺心怖因思少年學騎馬有教余攀鬣蹙鐙者心¶
益怯後有善馳者謂余曰子意在馬先常恨霜蹄之不速則馳¶
驟如意矣余大悟試之良驗今之教余拾級勿下視者皆助余¶
怯者也余手有繘足有銜何虞吾三十年置而不去懷者慕其¶
嶮耳若平莫如地上矣安所用之捫級而登惟恐嶮之不至或¶
坐或立與非二道山中舊事若都不經意者頃之越絕厓踰溝¶
度蒼龍嶺嶺盡至峰足地稍平衍余意勌百步一休從者相謂¶
何前捷而後也余曰蹈危者以氣喜一而怖十絕在嶮也怖¶
一而喜十絕在奇也吾忘吾足矣去危卽夷以力相角此輿卒¶
<pb:CK-KZ_JY310_06p033a>¶
之長何有於我哉下脊乃躋南峰之顚與非二席峰頭待月是¶
日也天無纖翳靑厓紅樹夕陽佳月各畢其能以娛遊客夜深¶
就枕月光蕩隙如雪余彷徨不能寐呼同遊樗道人復與至顚¶
松影埽石余意忽動念吾伯修下世已十年而惟長亦逝前日¶
蘇潛夫書來道周望亦物故山侣幾何人何見奪之速也樗道¶
人識余意乃朗誦金剛六如偈余亦倚松和之¶
¶	
¶	
¶	
¶	
<pb:CK-KZ_JY310_06p033b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p034a>¶
　　遊玉華山[言*已]　　　　　　　　　　　　張　岷¶
宜君縣西南四十里有夾道而來者玉華也其南曰野火谷望¶
之如爨烟野火之西曰鳳凰谷葢其初有九殿五門而可[言*已]其¶
名與處者六其正殿爲玉華其上爲排雲又其上爲慶雲其正¶
門爲南風南風之東爲太子之居其殿曰耀和門曰嘉禮知其¶
名失其處者一曰金颷門也過而覽之惟野田荒草而已其西¶
曰珊瑚谷葢嘗有別殿在焉珊瑚之北曰蘭芝谷昔唐太宗詔¶
沙門玄奘者譯經於此其始曰肅成殿後廢而爲寺云中有石¶
巖嶄然天成下有鑿室可容數十人有泉懸勢若飛雨有松十¶
八環其側皆生石上高可十尋端如植筆其西南有崖曰駐鑾¶
<pb:CK-KZ_JY310_06p034b>¶
其始入也雙壁屹然如削石而成旣至其處若視甕側有泉飛¶
而下如懸雨噴珠其名曰水簾稍北有崖與泉亦若是而差小¶
治平三年夏余與六人者來遊乃相與坐石蔭松聽泉而飲之¶
已而覽故宫以裵𧙪問遺事於田老方囂然不欲歸而余與六¶
人者各以事牽不可久留咸相視有不懌之色余爲之言曰夫¶
山林泉石奇偉之觀常在乎窮僻之處而野僧方士與夫幽潛¶
者得據而有也然幽潛者知好之而力不足以營之甚可慨歎¶
也夫以有唐之盛窮天下之富建宫於此隨而廢没彼玄奘者¶
特一浮屠耳卒能傳其徒至今而尙存豈人之情常樂於放肆¶
而易忘於中正哉若夫太宗之賢天下之力猶不能以長有此¶
<pb:CK-KZ_JY310_06p035a>¶
也則吾六人者得一寓目於此足矣又何用以不能久留爲悵¶
乎¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p035b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p036a>¶
　　棧道銘　　　　　　　　　　　　　　歐陽詹¶
秦之坤蜀之艮連高夾深九州之險也陰豁窮谷萬仞直下奔¶
巖峭壁千里無土亘隔遙絕巉巉冥冥麋鹿無蹊猿猱相望自¶
三代而往蹄足莫之能越秦雖有心蜀雖有情五萬年間敻不¶
相接且秦之爲蜀也人一其性物同所宜嗜慾無餘門教化無¶
餘源可貿遷可親眤擘折地脈暌離物理豈造化之意乎天實¶
凝淸而成地實凝濁而形當其凝也如鎔金下鑄騰雲上浮空¶
隙有所不開迴翔有所不合澄結旣定竅󽉰生乎其中西南有¶
漏天天之竅󽉰也於斯有兹地地之竅󽉰也天地也者將以上¶
覆下幬含蓄萬靈可通必使而通者也苟有可通而未通聖賢¶
<pb:CK-KZ_JY310_06p036b>¶
代其功而通之故有爲舟以濟川爲梯以踰山唯兹地也有川¶
不可以舟涉有山不可以梯及粵有智慮以全玄造立巨衡而¶
舉追氏縋懸纑以下梓人猿垂絕冥鳥傍危峰鑿積翠以全力¶
梁半空於木棚斜根玉壘傍綴靑泥截斷岸以虹橋繞翠屏而¶
龍踠堅勁膠固雲棲砥平[~揔]庸蜀之通途繞岐雍之康莊都邑¶
之能步山川之無脛若水決防如鴻嚮陽南之北之踵武湯湯¶
躋峩峩以自若臨蒼蒼而不懼繇是贄幣以進達人神以會同¶
稽禮樂之短長量威力之汙隆可王者王可公者公而相次以¶
風或曰受琢之石長存可構之材無窮易刓伐蠧斯道也未始¶
有終嗚呼爲上懷來在乎德爲下昭德在乎義德義之如今日¶
<pb:CK-KZ_JY310_06p037a>¶
則或人之言有孚其反之則石雖存恐不爲𤥨材雖多恐不爲¶
構想夫往昔有時而有有時而無是用愓愓天下𠷣𠷣知聖賢¶
創物之意之人寡明德義固物之道之人稀敢陳兩端之要銘¶
諸斯道之左庶主德義者存今之所履踵武湯者荷古人之攸¶
作乃爲銘曰¶
天覆地燾本亦備設大象難全或漏或󽉰損多益寡聖賢代工¶
彼雖有󽉰與無󽉰同維北曰秦惟南則蜀地󽉰其間坤維不續¶
斗起斷崖屹爲兩區秦人路絕蜀火烟孤天實不通賢斯有造¶
鑽堅剡勁無蹊以道若川匪舟若陸匪車緣危轉虛步驟交如¶
構雖在功存亦由德項拂劉怒從完以踣隋落我榮自顚而植¶
<pb:CK-KZ_JY310_06p037b>¶
施非革[執/力]材不易林踣植之致惠怨之心勿謂斯道不常勿謂¶
斯道可久禮不以禮可有而無恭不以恭可無而有創之之意¶
如彼固之之理若兹彼知不易兹而易知勒銘道左其同我思¶
¶	
¶	
¶	
¶	
¶	
¶	
¶	
<pb:CK-KZ_JY310_06p038a>¶
　　黃河源考　　　　　　　　　　　　　楊　愼¶
按史[言*已]云河有兩源一出葱嶺一出于闐合流東注蒲昌海伏¶
流地中南出積石其山多玉石武帝因按古圖書名河所出山¶
曰崑崙班固以騫爲未嘗見崑崙唐薛元鼎使吐蕃自隴西成¶
紀出塞二千里得源於悶磨黎山中高四下所謂崑崙水東北¶
流與積石河相連河源澄瑩冬春可涉下稍合流色赤益遠他¶
水并注遂濁吐蕃亦自言崑崙在其西南故蔡氏尙書禹貢傳¶
兼取二說而歸是於薛然皆非耳目聞見之實論元至元十七¶
年命都實佩金虎符往求河源自河州四閱月始抵其處學士¶
潘昴霄述其所見爲志謂河源出吐蕃朶甘思西鄙有泉百餘¶
<pb:CK-KZ_JY310_06p038b>¶
[氵*弘]沮洳渙散方可七八十里自上瞰之如列星羣流奔走五七¶
里滙二巨澤自西而東經厯可半月合赤賓河其流浸大始名¶
黃河然水猶淸又一二日岐爲八九股行可二十日至朶甘思¶
東北有大雪山卽崑崙也自是凡七八日河水北行轉西崑崙¶
北一東北流可二十日至禹貢積石自發源至漢地南北溪澗¶
分流合派莫知紀極至積石始林木暢茂及考臨川朱思本得¶
譯出𣑽字圖書其間分合轉折與志或異而崑崙積石地域遠¶
近大要相同大槩謂河源東北流所厯皆西番地至蘭州凡四¶
千五百餘里始入中國又東北流過胡地凡二千五百餘里始¶
考張騫使西域所至惟大月氐大宛大夏康居其餘旁國皆得¶
<pb:CK-KZ_JY310_06p039a>¶
之傳聞徒見鹽澤伏流至於積石再出遂謂此爲河源誠未睹¶
崑崙班固非之宜矣元鼎雖亦以使事往吐蕃然履厯有序其¶
言崑崙山水委曲可信故蔡傳以元鼎之言爲近然亦未究極¶
至元有天下薄海内外皆置驛使通道絕域如行國中都實又¶
特以河源事往所詣多鄉道指授其所紀載當有證據然後知¶
于闐鹽澤崑崙積石一皆河流所經去源猶遠譬諸常山之蛇¶
張騫見其尾元鼎見其腹而都實所至昻霄所紀庶幾見其全¶
體矣雖然中夏内事有干人紀者君子所當知中夏外事無預¶
於人者君子所當略故禹貢止書導河積石至於龍門其下經¶
過播逆入海之處則備及之意葢有在矣後世振決蕩析河流¶
<pb:CK-KZ_JY310_06p039b>¶
在中國者代無善捍之策而返遠求其源於荒絕之外欲何爲¶
耶姑并錄之以具觀考¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p040a>¶
　福建¶
　　金溪遊[言*(氾-⺡)]　　　　　　　　　　　　　王愼中¶
一畝之宫環堵之室墐陰而牖明畜妻子其中而身與爲處出¶
戶而行前有擊轂之車而後有連帷之袵驟而之乎空曠之野¶
寂寞之濱蒼山崒嵂而高起綠波澹蕩而長浮則爲之忽然而¶
喜如出幽室脫縳束耳目爲之加明手足爲之改適此何異乎¶
飫梁肉者悅蔬茹之食酗酎醴者渴淸冷之漿其舍醕醲而卽¶
疏泊而不得謂之知味也由其無所得於此徒以迫劫於喧湫¶
嗸雜之甚意煩氣倦急於有所投而自解峙者知其爲山逝者¶
知其爲水而豈爲有遇於已哉嘗試登高邱汎長川見夫樵夫¶
<pb:CK-KZ_JY310_06p040b>¶
牧豎師估人爭道而㨗馳疾榜而擊汰以家爲赴望望然不¶
及如其去山水之不速而恐其或後以彼觀之則醕醲之可舍¶
固在山水而城郭室家其疏泊而思卽者矣物之美惡無常態¶
而有定形山水之爲佳而城郭家室之爲垢濁亦美惡之大齊¶
也由樵夫牧豎師估人觀之則所謂佳與垢濁者舉易方而¶
傎處世之偶得放於山水輒自謂絕去喧湫嗸雜之患方多其¶
所遊之適以傲乎城郭聚而室家居者之人吾亦未知其美惡¶
之所常也飲漿冷者暫快而非甘嘗蔬食者少蘇而不美其甘¶
美之常固在酒肉也彼驟之而忽喜者意豁於久煩之餘氣舒¶
於積倦之後喜且未幾厭已生矣何必不爲樵夫牧豎師估¶
<pb:CK-KZ_JY310_06p041a>¶
人而何以笑彼之望望凡物之美惡無恒而人情之欣厭有向¶
昧者挈情以循物中之厭欣變於外之美惡迭欣迭厭而不知¶
自主惟明者爲能以情御物物變於外而不足以易其中之所¶
樂樂之取於物未嘗無所寄而皆其自足於中者之所取則惡¶
者未嘗不美而况於其美然後美惡者卒歸於有恒而皆吾之¶
所御欣且不得而有而何有於厭苟其無所厭則遇物皆適無¶
之而不喜而奚待於忽然蓋吾泉州之江自諸山發源而下建¶
瓴而急瀉至於金溪而始演洋渟潏山起於兩涘高深之景相¶
得草樹互映雲烟相鮮兹亦山水之勝處也之焉而忽喜者不¶
知其幾何人而吾獨與黃應初洪舜臣二君子往遊而樂焉當¶
<pb:CK-KZ_JY310_06p041b>¶
其舉杯相屬唱咏方希而語笑間作計彼驟之而喜者亦必有¶
以同乎此而山之盎然而靜止水之沛然而流行接於吾目著¶
於吾心形器都遺而神情獨遇信有彼所不能同而吾三人者¶
亦可以目擊而交存而不可以口說喻也故爲記其意如此使¶
世之遊者知吾三人之遊而能樂蓋有以御乎物而談山水之¶
美者必出於吾而後爲山水之美常也¶
¶	
¶	
¶	
¶	
<pb:CK-KZ_JY310_06p042a>¶
　　遊淸源山記　　　　　　　　　　　　王愼中¶
登高望遠攬山水之奇變娛耳目於淸曠寥廓之表而窅然失¶
一世之混濁天下之樂宜無踰此者牛山之遊美矣而景公以¶
之雪泣沾襟不能自止羊叔子登峴以臨漢水至於叅佐相語¶
悲咽憮然而罷何情之反也以景公之愚睠然覽齊國之富恐¶
其一旦忽然去之而死而不得免其意之卑而晏子笑其不仁¶
固其宜矣叔子慨然顧其一時之功愛而難忘慮他日之易泯¶
撫當身之懽而不足以自慰可謂賢者其當樂而哀以身爲累¶
而不得盡悅生之性亦何以異於不仁者之悲嗟乎富貴之君¶
侯功名之卿士窮天下之欲無所不足志滿氣盛其多取於物¶
<pb:CK-KZ_JY310_06p042b>¶
而備亯之以爲快何所不得宜其兼得於山水而牛山峴首之¶
勝反以出涕而興嗟彼其念富貴之可懷而傷其不得久有喜¶
功名之甚冀於垂永而患其無聞則雖左山右江履𡷾崒而俯¶
濤瀾而不能有其樂甯獨不樂而已且爲之感慨而哀孰知夫¶
蒼崖翠壁發舒氣象而凌薄光景亦導憂增戚之物也當其戒¶
具往遊固以酣乎拳佚之驕羡倦乎勳伐之勞勤思取樂於山¶
水之間以適耳目之娛卒之求須臾之樂而不可得豈非以其¶
所都者厚與所挾之高起於濡戀矜顧而然耶富貴功名者之¶
於山水其果不得以兼取也淸源山者泉州之名山也余嘗以¶
暇曰往遊於其間好事者往往𢰅肴酒躋山之巓就余而飲食¶
<pb:CK-KZ_JY310_06p043a>¶
之因輒相命爲遊攀援險絕探討幽窈極意所止有從有否不¶
爲恡也顧視其踽踽寂寥崎嶇而盤桓何足以望牛山之儐從¶
峴首之賓寮然吾未嘗不樂而客之從者未嘗不與吾同其樂¶
也以吾之早廢於時習於富貴之日淺而頑拙不適用曾無秋¶
毫之長可以挾而待後欲爲濡戀而無所可懷欲爲矜固而無¶
所可喜而山水之樂卒爲吾有吾雖困於世於物無所多取而¶
獨得之於此彼富貴功名者於天下之欲窮矣而於天下之樂¶
猶有所憾然則吾之困非徒不以易千駟之君而烜赫震耀聲¶
烈被於江漢魁乎爲一代之元卿者猶將藐乎其小如巻石寸¶
木之在於兹山也吾之所取其亦不爲少歟旣以語客復記之¶
<pb:CK-KZ_JY310_06p043b>¶
如此¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p044a>¶
　　武夷遊記　　　　　　　　　　　　　吳　拭¶
　　山與水相映發者武夷匡廬耳匡廬水在山外武夷水在¶
　　山中匡廬雖峙江湖浩蕩間終是主客相偶不能盡發其¶
　　奥武夷則淸溪九曲流出其中凡一石一木皆相映左右¶
　　是以武夷可以舟遊匡廬必須杖履兩山者必欲兼之而¶
　　後可不則願從武夷也何則葢予欲取足如意目之所能¶
　　受人苦不足我乃厭餘耳故遊而復述之以補人情[𦈢*夬]䧟¶
武夷余夢嘗往焉庚申冬始得與皮囊其餘無與偕者自虎林¶
取三衢道水陸馳十四日至温嶺夜大雪明日霽從建江買舟¶
三十里進武夷谿登冲佑觀訪道士冷因之因之導余謁三淸¶
<pb:CK-KZ_JY310_06p044b>¶
殿殿制視拜章臺後爲賓雲亭穹碑林立皆仰摩不及螭首又¶
後爲玉皇閣宋理宗金龍玉簡在焉穿廡而出從二門度望仙¶
橋蒼松夾道平陸如掌而山脈遠發於小阜則昔之同亭處今¶
爲會眞廟阜之下人家落落散不成村其曾孫苗裔乎日漸薄¶
仰見靑霞兩朶混植鴻濛白雲遊其腰紅日射其下耳目心神¶
[目*玄]於奇詭踔厲應之不少暇因之曰此大王幔亭二峰也刹那¶
間兩峰如阿閃佛遂不再見而予卽以襆被寄頓廟中不復歸¶
闤闠矣詰旦命舟因之偕焉從一曲中望兜鍪峰峰如其名屼¶
[執/力]壓人覺東南獅子諸峰皆羣伏莫敢仰視如李密見秦王也¶
右爲鐵坂嶂紺碧兢叠柘開甚麗直下爲止止菴則木稀崗瘠¶
<pb:CK-KZ_JY310_06p045a>¶
無可述及至玉女峰北折爲二曲始覺有異幽谿一掌前後若¶
塞兩壁橕天大槩似峽中而綠蘿碧荇或少過之南折觀仙舩¶
巖巖自受舩處下半者强上半者弱弱者額强者削虛插嵯峨¶
奇不倚石仰視高鳥猶是舩底遊魚耳移舟登水樂石薄曦灑¶
影微颸自瀾眾㠋改容鳴泉㶁㶁終無一字可犯思議咏朱子¶
詩猶不特意取瓦礫書三曲二字於石以當染指左折至大藏¶
峰峰爲四曲長前後對岸諸山如羣兒戲老翁其十三仙之蛻¶
宅曰金雞洞洞下曰臥龍潭柔漪𣑱面沉翠流襟忽晴嵐一抹¶
從北展開堆螺剌筍瑰詭靚媚若肘予者仰予者挺而挽余舟¶
者㨗馳而前要予者皆五六曲英靈一時吐發直過更衣臺厯¶
<pb:CK-KZ_JY310_06p045b>¶
玉華天柱晚對諸峰如困萬㦸中妍怪豐瘦轉掉殊態一喜一¶
怒具有深情又泊平林渡謁文公祠祠負隱屏峰一脈直拔獨¶
抱蓊鬱而北戶距雲窩僅數百武遂捨舟從磴道仰觀接筍卓¶
上無端蒨潤飛動絕似仲珪筆其下崖石刻露與之爲怪或懸¶
而墜或削而擎贏而突者或額或鼻詘而弇者或目或口或噴¶
簷牙仰甍俯檻如嵌版屋藤樹雲蘿相蔽以爲幽竇倚石作垣¶
柴扉不設而雲窩賓雲之堂左次矣林影欲昏夕陰下地月[刀/巴]¶
漸溪上來呼酒數酌復登舟西折過七曲得巖三石二蒼屏天¶
壺三仰諸峰皆掠鏡擢鬟夜來媚人及北折百花巖經鼓子並¶
蓮諸勝寒猿呌影空霧濛濛宿鳥驚光威霜肅肅身是遠遊賦¶
<pb:CK-KZ_JY310_06p046a>¶
中人不復帶世間想乃折上芙蓉灘是爲九曲矣忽霜風淒𪷬¶
不能進因之引白煙一帶曰毛竹洞指漁燈一點曰齊雲峰如¶
覔月見指耳遂返覺來時所稔諸勝咸無半面識者緣去來向¶
背兼多變幻之資意態頓改而余亦欣然有新接矣再旦望接¶
筍峰從仰止亭投石門厯鐵象巖皆捶磴爲堦錯落不一俯仰¶
上下出没石林間若排扉若穿牖若迷路引還若蜃之時有無¶
而苹之驟判合也登漸陿忽豁然高峰四輳窪中隆外如仰釜¶
微鈌從鈌處一石嶔嵌飛動舞瀑蜿蜓而下晴雨亂飛浴蒼滌¶
碧分道綫流各傳琮響積雲在崖氷柱時墜凛乎其不可留乃¶
折步左掖而上一壁聳百餘尋揭于雲表莫測攸躋若折𨮂木¶
<pb:CK-KZ_JY310_06p046b>¶
而下未及者反豎於上也懸三梯級各以百計其懸處得凹之¶
半左削右虛含慄守視而上梯窮壁復胸而凸出從胸上環鑿¶
一徑僅容半躅捨距用趾履滑攀索[月*(夾/水)]胸而行如胡僧和南而¶
復蟹旋者三十步徑斷續以棧復十步許得定心亭旣脫險艱¶
而諸峰亦各挾所有以償余植然終爲餘險所奪忽忽不能給¶
賞俯瞰皆白雲淸溪幾曲如秋電之過目不敢察視也少頃因¶
之至氣敗[刀/巴]死汗出如豆宜用理中湯者復少頃登龍脊雙壁¶
離立界兩瀑而中拔數十仞下望如雞胸骨窄束不能雁行賈¶
勇上征屢奮屢息賴縟綠繡兩壁墜雪鈎枝餘花嫋嫋差得自¶
怡遂由仙奕亭上絕頂登玄元道院松竹蔽虧蓊菁鬱翠風蘭¶
<pb:CK-KZ_JY310_06p047a>¶
露蕙芬馥四時汪麗陽所謂反眞復命處也問癡頥窩尋栖霞¶
所白雲在足靑天四垂日月度楣梁間雷電虹霓屏下方不得¶
至也及下出石門望懸梯如腋下短帶耳上下崖石其崇五之¶
翠乳欲零穴胸如蛀赭骨蒼容窮剜極刻殆太始氏崇嵐釀烟¶
意匠磨盪叱而化石非石能也復西望仙掌峰取石巖道登天¶
游觀道視接筍稍夷然亦岌嶪複磴乍治乍亂登三里許忽一¶
石從左拔起與仙掌相拒如峽而磴遊人憇此若酷暑之得水¶
室更三里渡胡麻澗隨流而東行數百步入天游觀隱屏風實¶
拱之及出一覽亭則隱屏若可蹴而造也屏挾接筍玉華二峰¶
如人豎掌中三指高不逾眉其餘諸峰環侍高者拊[月*(夾/水)]卑者承¶
<pb:CK-KZ_JY310_06p047b>¶
踵皆孩而[𩕳-丁]撫之曩之溪上魁然雄傲以不可攀者悉盤中玩¶
石耳淸溪九曲畫指而盡聽灘聲在風際搖蕩如饞婦炒寒豆¶
憶昨之白烟漁火又是眼空花不足思也至若三友堂勝覽亭¶
皆夜郎王之比漢耳旣返道士留曲水爲談山中事[言*尾][言*尾]可聽¶
是夕月色甚佳不能寐復出一覽亭觀白雲敷巖如海而眾峰¶
各萌頭苗角作水族異狀狀亦各有所擬獨隱屏如巨鯨翹首¶
北顧峰頭懸兩燈差可以擬目亦奇觀也不識仙船此時作何¶
浮動晨際再撫危欄攬羣峰之髻拂拭初陽稜稜露爽昭秀倍¶
初相見時乃飫玩之而後從胡麻澗上行三里許有山當菴古¶
木幽淸流泉婉出令人有息心想及至葛香林但有贊嘆不能¶
<pb:CK-KZ_JY310_06p048a>¶
名狀則蓬首垢衣三旬九食亦甘心而願止焉自此從玉柱峰¶
東行雲徑閴寂了無人聲惟覺泉石洒然一勺一拳具足仙韻¶
草木藤蘿俱有香氣耳天心菴以峰名杜豁巖以人顯皆相去¶
六七里從萬峰[月*去*⻏]下縈迴取路如循永巷中越磵渡壑喜其潄¶
泐巑岏骨齒齗齶黛綠丹碧班駁成文泉水濺之皆活也登九¶
井巖巖巓有泉如井者九淸徹映星漢汲一則八井俱動想一¶
脈也穿蘿而南折爲水簾洞丹崖百尺瀉水如珠飄洒隨風淸¶
聲瑟瑟恨多駕屋插坊有道官氣然復頹敗無人烟火俱寂而¶
殘陽古廟之致又在耳由是北折遶劉官寨再折過紫峂嶺山¶
[執/力]俶譎愈出愈奇如讀荆軻傳節節鼓舞羣峭摩天妍秀可人¶
<pb:CK-KZ_JY310_06p048b>¶
較之谿上諸峰如甥之似舅子之肖親兄弟之相彷彿者往往¶
然也涉一澗曰襲芳遡流而行數百步有瀑潺潺然落谷中此¶
澗之源也從瀑旁取徑數折而登不患無褰裳濡足之[執/力]約二¶
里稍東折度雲門雲門者一石與崖附會而成衖不百武衖盡¶
盡處復一澗曰流雲又瀑之源也嘉樹扶蘇人家閒靜復有柳¶
岸柴扉小橋流水之𧼈於峰之上得未常有橋之西有深密菴¶
擁竹萬竿規制宏敞毛道人一呆靜處也由左掖而西爲閒閒¶
室爲白雲鄉皆連亘相接總之俱屬爲盧岫耳岫之北一徑裊¶
裊投雲而没似可以致遠而因之逼歸甚急曰明日望有直役¶
果爾卽盧岫已惠於望外矣旣下仍從涉澗處南折厯紫霞嶂¶
<pb:CK-KZ_JY310_06p049a>¶
又折趨馬頭巖想㨗徑也有凝雲菴碧桃源翠竹窠諸處皆石¶
門松徑來往與麋鹿相值於數里之間石根雲樹縱橫道路虬¶
蟒千萬條磵石之爲獅象鵰鷲騰上而飲下欲攫人者又非算¶
數之所能及但覺遠近有情拒迎有法相師而轉求勝焉及下¶
馬鞍巖稍東折二三里山始舒緩控揣亦息而游人嚮之驚魂¶
動魄者亦不覺其驟釋而氣平也度雞蘇坂望三姑尙遥至蘭¶
湯度忽大王在側矣雖然三日游厯山水之勝不十之一况又¶
從跋踄了日課與馳馬看花等何關眺賞武雖一𡻕窮耳余¶
心實許焉噫三日游又同曩時夢矣¶
¶	
<pb:CK-KZ_JY310_06p049b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p050a>¶
　　武夷山[言*已]　　　　　　　　　　　黃仲昭¶
叙曰武夷山周迴百餘里其峰巒大者三十六道書謂爲第十¶
六洞天相傳常有神仙降此自稱武夷君又列仙傳籛鏗二子¶
長曰武次曰夷因以爲名二說不同朱文公序云武夷之名著¶
自漢世祀以乾魚不知果何神山有枯木查插石[𦈢*虖]間以庋舟¶
船棺柩之屬柩中遺骸外列陶器尙皆未壞頗疑前世道阻未¶
通川壅未決時蠻俗所居而漢祀者卽其君長葢亦避世之士¶
爲眾所臣服而傳以爲神仙也今山之羣峰最高且正者猶以¶
大王爲號半頂有邱焉豈其君長所居耶有小溪繚繞羣岫之¶
間凡九曲李左思詩溪流玉雪三三曲山鎭烟霞六六峰洪邁¶
<pb:CK-KZ_JY310_06p050b>¶
詩一溪穿空舞澎湃九曲度盡方盤紆¶
大王峰一名天柱峰昔有張眞人坐逝於此亦號仙蛻崖峰南¶
一隅稜層三出可編梯級而上舊志昔魏王子騫與張湛等十¶
二人隱於此山得道峰之巓有古木仙果異竹奇花芝草之類¶
李綱詩孤峰拔地與天通爲問仙人羽化蹤鸞鶴不知何處也¶
玉樓金鎻白雲封劉子翬詩隔竹斜陽泛小舟朅來天柱訪仙¶
游風聲樹杪棲笙鶴雲氣峰頭湧玉虬幔亭峰一名鐵佛嶂舊¶
志秦始皇二年八月十五日武夷君置酒殽會鄉人於此建幔¶
亭綵屋設寶座施紅雲䄄紫霞褥呼鄉人爲曾孫宋白玉蟾詩¶
人間幾度曾孫老惟有青山自古今辛棄疾詩山上風吹笙鶴¶
<pb:CK-KZ_JY310_06p051a>¶
聲山前人望翠雲屏蓬萊枉覔瑤池路不道人間有幔亭陳夢¶
庚詩山中別是一桃源綵屋紅橋影不存山下人痴猶自說排¶
簷元是武夷孫仙鶴巖峭壁上有繪鶴霜翎朱頂千古不渝禪¶
巖又名望鶴臺昔有老僧坐禪於此故名仙羊巖在大王峰之¶
西大小凡六七峰時有峰仙羊見又三曲亦有仙羊巖虎鼻巖¶
水中石有兩竅仰吸如虎鼻獅子巖其形蹲踞昻首狀若獅子¶
徐進齋詩山中彈壓無𧲣虎留得孤猿半夜啼昇眞洞在大王¶
峰之東石壁上谽谺一室中有雷文[茲*瓦][岡*瓦]五盛仙蛻其一置石¶
窖中窖中狹束不可出洞前悉以黃心木縱橫爲棧若可通往¶
來者其上又一穴橫插雙木爲橋橋之西壁別開一[𦈢*虖]中有香¶
<pb:CK-KZ_JY310_06p051b>¶
爐藥瓶之屬可望而不可卽也洞下直裂一隙其旁有頂爐號¶
丹爐石白玉蟾詩得得來尋仙子家昇眞洞口正峰衙一溪春¶
水漾寒碧流出紅桃幾片花投龍洞在大王峰絕頂洞門小而¶
直下垂綆百尺乃可至水宋朝屢遣中使投金龍玉簡祈雨於¶
此旁有天鑑池大小觀音石一石對聳其巓草木蒼翠有寶冠¶
螺髻之狀兜擔石一名賭婦巖古記云昔有娶婦者與仙人賭¶
而隨其去遺下兜擔化而爲石下有常菴及蔡抗書堂水光石¶
在溪頭(已上俱在一曲)¶
鐵板嶂在大王峰之右三峂其峰森秀中者尤高玉女峰亦名¶
三娘石三石差肩而立其色紅潤望之有姝麗之態下有粧鏡¶
<pb:CK-KZ_JY310_06p052a>¶
臺仙冠石宋辛棄疾詩玉女峰前一棹歌雲鬟霧髻動淸波蒲¶
心泉詩玉女亭亭擁霧鬟此心如雪照淸灣願將一曲秋溪水¶
洗却人間脂粉顔馬頭巖狀如勒馬凌霄巖仙猿巖虎嘯巖在¶
玉女峰側草木叢茂上有崇眞菴後有南山書堂宋蔡淵并弟¶
沉祠堂在焉宋李綱詩昔年老虎嘯幽巖千里淸風皺碧潭巖¶
上如今無虎跡一林花雨落毿毿題詩巖在溪畔諸名賢多留¶
題又四曲亦有題詩巖蔡沉詩四曲游人款乃歌舊磯千古老¶
漁簑題詩巖下人來往春雨年年長綠莎(已上俱在二曲)¶
張眞君上昇峰一名紫巖峰車前峰古[言*已]云聖姥常鞭牛以車¶
載錢於此因名上有白玉蟾丹爐升日巖有金光石小藏巖下¶
<pb:CK-KZ_JY310_06p052b>¶
臨深潭上亘絕壁半巖數處谺斷其間或插木架板望之如棧¶
中開數室内有器圓者如斛方者如笥又有如笥盤如杵之狀¶
者古[言*㔾]云昔有仙雞栖鳴其間故又名仙雞巖其側有船架於¶
巖之半壁亦名仙船巖翁彦約詩西溪縹𣺌接明河鼓棹仙人¶
泛玉波𨚫御長風天上去虛丹千古插嵯峨仙舘巖半巖有石¶
室其間几案具在蓋仙家翰墨之館一名仙學堂李仲光詩天¶
人異所禀事物皆生知强名仙學堂此語將誰欺我欲借尺地¶
虛簷敝茅茨琅琅誦玉章勉力探希夷水樂石有琴瑟之韻試¶
劒下舊志云探鶴仙人試劒於此石分爲二會仙石方平可坐¶
二三十人(已上俱在三曲)¶
<pb:CK-KZ_JY310_06p053a>¶
宴仙巖與釣魚臺相對李仙巖大藏巖下際深淵巖石[𦈢*虖]中有¶
仙骨數函鄉民遇旱則就船以爲梯連屬而上取仙函奉以祈¶
雨雞窠巖在大藏巖之半壁有洞穴外狹内寬木蓧縱橫其間¶
如雞窠然古記云有仙雞鳴於此巖之上翁彦約詩仙人淸磬¶
讀黃庭長聽金雞半夜聲一夕都隨黃鶴去滿窠風月白雲生¶
雲巖巖之半有石室可坐百人扁曰雲巖菴仙機巖半巖有石¶
室機杼猶存白玉蟾詩織就雲裳御冷風玉梭隨手化成龍天¶
孫歸去星河畔滿洞白雲機杼空翁彦約詩辛苦支機耐寂寥¶
肯同嬴女只吹簫金梭昨夜成龍去上與天孫織綘綃釣魚臺¶
國朝蘇伯厚詩仙子何年把釣竿古臺依舊[執/力]巑岏嚴陵老去¶
<pb:CK-KZ_JY310_06p053b>¶
能遊此不住桐江七里灘拜章臺上平坦有香爐渾然天成(已上¶
俱在四曲)¶
大隱屏峰其峰夷上銳下拔地峭立如屏武夷精舍在其下陳¶
孟庚詩大隱屏前風月閒何人手種萬琅玕深深五曲東流水¶
合作千年洙泗看接筍巖一名仙接石狀如筍立其半有痕如¶
斷而復續玉華巖羅漢石以其頂髠骨露故名天柱石尖秀如¶
琢成舊志云昔魏王於上下有更衣臺平正如几(已上俱在五曲)¶
三層峰鱗叠斜倚雲漢每旱暵欲雨則先出陰霾欲霽則開豁¶
遠近視以爲候仙掌巖巖面三處石紋紅潤如掌有瀑流界於¶
仙掌仙舘二山直下千尺頂有崇眞舘下有仙浴堂白玉蟾詩¶
<pb:CK-KZ_JY310_06p054a>¶
仙子捫蘿上翠崖巖頭舊有煉丹臺至今石上留仙掌十指春¶
蔥漬綠苔林君用詩漢武昇遐幾度春金莖事迹總無聞懸崖¶
更不承朝露空印纎纎十指紋陳夢庚仙浴堂詩神仙無垢骨¶
猶香底用山間開浴堂我欲從之三洗髓騎[馬*京]散髮水雲鄉石¶
堂院巖亦名陷石堂宋天聖間一夜大雷雨院東白面巖開剝¶
一巨石飛下覆壓院宇五十餘間䧟没成潭人罹其害惟僧居¶
仁及行者得免云有人掖之以去今石崖橫絕僅可容足轉千¶
餘步則地[執/力]平曠種桃滿原人號小桃源後有劉爚祠堂白玉¶
蟾詩高僧叅透趙州禪拔寺移歸兜率天天聖四年二月朔一¶
宵雷雨撼山川響聲巖其中空洞人笑語則谷應仙跡石與仙¶
<pb:CK-KZ_JY310_06p054b>¶
掌巖相對有[月*去*⻏][月*(夾/水)]痕李左史詩當時天姥立溪邊石上遺蹤見¶
宛然笑殺茂陵緱氏跡只憑方士口中傳(已上俱在六曲)¶
北廊巖廣[亠/柔]連屬如廊廡然緱藏巖鑄錢巖有石梯稜層城高¶
巖山形高峙長亘五十餘丈若城壁然上水龜石(已上俱在七曲)¶
鼓樓巖巖間有樓其下四楹有路可以攀援而上舊記云是仙¶
家鼓樓旁有鼎竈葉夢鼎詩鼓樓巖下鼓樓開舉世邯鄲夢未¶
囘安得老鰲俱喚起萬人醒眼上山來天壺巖在鼓樓巖之側¶
中有道院下水龜石猫兒石伏於山巓若猫然鼓子石兩峰䇄¶
起一峰旁有石如鼓絪縩石石紋縷絡如巻絲狀大小面石兩¶
石相向如人面魚磕石將湖石(已上俱在八曲)¶
<pb:CK-KZ_JY310_06p055a>¶
靈峰下有玄都觀靈巖又名風洞兩石相倚長數十丈中一[𦈢*虖]¶
窺見天光隱隱如線謂之一線天石洞中可坐十數人谷口剏¶
門朱文公題扁曰靈巖徐進齋一線天詩石上烟消綠蘚斑幾¶
人車馬此盤桓誰知一線通天處照見人心萬古寒白雲巖半¶
壁如有白雲之狀鍾模石隱然如鍾三教石香石大小廩二石¶
卓立如倉廪元詹先野隱其下名廪江之濱卽此地也宋陳夢¶
庚詩白石靑霞爲𡻕計隹殽旨酒出仙壺侵天有廪無支遣𡻕¶
惡還能借貸無音烏石紫淸眞人嘗煉丹其下(已上俱在九曲)¶
換骨巖在幔亭峰北中一巖室平廣可六七丈室前路斷數尺¶
舊有黃心木爲橋迄今不壞室中有四柱樓一所如世俗庋閣¶
<pb:CK-KZ_JY310_06p055b>¶
上列置蛻函函中仙蛻皆質小而紅色世傳方外之士得道尸¶
解者皆於此換骨云元薩天錫詩千丈丹梯萬丈巖天開地闢¶
鬼神劖夜光玉氣橫溪過多是神仙換骨函唐刻石在換骨巖¶
下唐明皇遣使封名山大川登仕郎顔行之刻石以記三姑石¶
三峰并峙相傳秦時有三女遊於此因化爲石李綱詩風舞芳¶
林鬂[月*去*⻏]垂朝雲行雨濕仙衣不知當日緣何事化石峰頭更不¶
歸安𪊲詩霧鬂烟鬟彷彿梳老翁指點說三姑娉婷不嫁非無¶
意誰是人間大丈夫(已上俱在山之北)¶
齊雲峰高出霄漢頂有聖者菴時見燈光水簾洞在縣南九曲¶
上流一崖高插有瀑布狀如垂簾高可七八十丈又名唐曜天¶
<pb:CK-KZ_JY310_06p056a>¶
巖毛竹洞亦在九曲上流徧生毛竹唐李義山詩只得流霞泛¶
一杯空中簫鼓當時囘武夷洞裏生毛竹老盡曽孫更不來翁¶
彦約詩毛竹連雲路欲迷洞門深鎻落花遲曽孫幾度春風老¶
未了仙人一局碁(已上俱在山之南)¶
¶	
¶	
¶	
¶	
¶	
¶	
<pb:CK-KZ_JY310_06p056b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p057a>¶
　　遊武夷山記　　　　　　　　　　　　鍾　惺¶
入閩自崇安縣南至省會八百餘里周始於山去縣三十里之¶
裴村隔溪望形神獪譎疑不爲山疑不爲山而習者創恒者奇¶
人始作山想欣然思一至者武夷山也山之晴候在溪溪九曲¶
山或應或違而無所不相關往往用舟由一至九終武夷遊事¶
而自縣南來者去山十里有水簾洞最勝洞在山之萬年宫左¶
按圖乃與一曲諸峰鈎連異嶺同[執/力]如兩人背立遊宜從此始¶
或曰七曲有徑可達此洞則其離合斷續之故又不可問也予¶
以天啓三年癸亥𡻕北歸楚則路先裴村度溪憩山下萬年宫¶
雖欲始水簾洞而不能故事藩臬閫司遣吏送出關住此作答¶
<pb:CK-KZ_JY310_06p057b>¶
事竣爲二月初八日友人商梅身送予至此曰遊武夷右之右¶
耳蓋凡曲在宫右故也遂稍理遊事大約宫在山爲郵舍在他¶
處已作深山然大王與幔亭二峰似處宫後入卽見之及舟始¶
一曲始正立溪左莊甚至二曲枕藉傍小峰軒輊成態然遊者¶
皆以爲一曲中物也而一曲所有之峰如大小觀音與獅子與¶
二曲之玉女入舟皆見舟行稍遠則獅子没三峰去一爲二又¶
遠則小觀音没二復爲一然三峰不以出没爲有無也玉女靜¶
好秀羸屢遷多姿一曲之未至與三四之已過者心目延返皆¶
不能忘情於此雖欲專屬二曲而不能也然二曲用此爲標標¶
二曲者峰不可數小藏爲最四曲者不可數大藏爲最其下有¶
<pb:CK-KZ_JY310_06p058a>¶
臥龍潭焉標五曲者不可數仙掌大隱屏接筍爲最六曲則天¶
遊觀觀左右之晚對蒼屏三教大小城高巖爲最若一曲之大¶
王幔亭二曲之玉女也予初八日之遊至六曲止念一日中已¶
分其一繇建陽行四十里至此而餘其二以終六曲是以三曲¶
之靈巖一線天虎嘯巖諸處不能往往非輿行六七里不可如¶
是是以三曲專一日亦不爲過念霽甚是夜天遊觀之月居高¶
及遠當爲溪山之鑑宿無良於此者出舟仰小藏壁中仙船而¶
去乃繞其背至臥龍潭潭在大藏峰下九曲之水淸無隱鱗雖¶
淺亦自可而此水以潭名奇爲靜深淵淵然如隱没而不恒流¶
焉繇此趨平林渡未終五曲以輿代舟尋大隱屏朱晦翁書院¶
<pb:CK-KZ_JY310_06p058b>¶
在焉當諸曲之中溪山所會也翁自有記接笋雁次相綴書院¶
在峰前而雲窩在其後雲窩者陳少司馬省所營公長樂人住¶
山十二年因崖割勝居處廬旅部署厯厯法趨相生使後至者¶
有鳩借鵲巢之思焉予留詩見志乃循仙掌峰曲折緣沿步夕¶
陽空翠而上由石門入上天遊觀是夜宿焉頫接笋峰地高天¶
近空水烟霜俱化爲月一光所往未見其止始知身在山中與¶
商子亭中坐立相對惟恐其旦旦則登一覽臺臺高於觀三曲¶
之水反在其下可濯可鑒見大王峰復莊甚降復問舟蓋初九¶
日也意當從五曲始不知六七曲邊際已銷付仙掌笋輿中舟¶
待於七曲久矣乃從此入舟以故六曲之蒼屏上下城高巖小¶
<pb:CK-KZ_JY310_06p059a>¶
桃源俱未遑問焉標七曲者爲北廊巖天壺峰八曲爲鼓子三¶
教峰百花莊九曲爲寒巖靈峰觀恬目緩𧼈佳處領其要而已¶
行至九曲徑夷目曠有出山之意念巖壁之散處溪左右爲舟¶
所未至及舟至而步未及至者雅不欲以旣倦之心目償之乃¶
囘舟棹聲未滅已過天遊觀誦謝康樂空翠難强名之句望昨¶
夜所坐立亭子危仄似非可著足處仙掌雖一峰橫據甚廣籠¶
映可數曲緣壁甫窮遂廢五六曲之舟有以也將達五曲步至¶
接笋峰下欲登而不敢必陳力進止繇一小門入入得一亭可¶
憩其絕頂有雞胸巖受趾以外深不見底以絙度而峰本甚不¶
高依壁爲木梯級不盈尺凡七十級而予以病後不能登有詩¶
<pb:CK-KZ_JY310_06p059b>¶
云自悼來偏晚非關上獨難謂遊山須及時興日進而具日減¶
年所爲也一道士手茶果躡梯下步甚安承飲焉山中人以種¶
茶代耕茶推接笋爲妙輿而舟舟而又輿返尋六曲之蒼屏峰¶
城高巖巖半廬一僧僧亦山中所少也輿而又舟度溪問所謂¶
小桃源者按圖舊有石堂寺宋天聖間中夜風雨陷之所陷之¶
石倚垂者爲洞墜者爲梁水聲出洞梁中戞戞者爲澗凡爲石¶
門者二劣得抽進乃有田園廬舍桑麻雞犬不知其爲山中也¶
幽險之極得坦曠者反以爲異武夷可居無過此者入舟過四¶
三曲玉女大王諸峰數面成故返宿萬年宫遊事可終念山中¶
宿處高莫如天遊深莫如虎嘯乃舍舟橫斜行六七里許問靈¶
<pb:CK-KZ_JY310_06p060a>¶
巖巖不甚高石覆如廊洞如比屋堂寢略具檐牙所交天光入¶
隙廣不踰寸長百之如線者一線天也橫有隙繇一洞又穿一¶
洞旣至寒吹如晚如秋者風洞也望衡對宇可往可來者伏羲¶
洞也日暮矣返宿虎嘯巖巖高於靈巖立而微頫以覆綴壁之¶
屋僧居之屋亦瓦然終古不知有雨是夜月甚烟光如溪使人¶
欲汎予詩所謂置身星月上濯魄水烟中者是也明日繇二曲¶
入舟尋止止菴山中無桃花大要爲茶所奪惟靈巖以往及止¶
止菴稍燦燦如瓶中物亦自可念還繇舟楫玉女峰舟所漸近¶
大小觀音獅子峰復爲三飯萬年宫訖具威儀而行不自以爲¶
遊人矣左行十里道旁得一門如竇易笋輿而入約步二里許¶
<pb:CK-KZ_JY310_06p060b>¶
丹霞嶂玉柱火焰二峰傑䜿上亂烟日羣峰夾之徑漸仄兩壁¶
相拒如行三峽中水門關扼於石紆直不自繇者爲澗而不能¶
爲溪然舁者亦跣而頻濟石益束厥[執/力]殆交交則爲洞如小桃¶
源而大險倍之洞窮徑出復有天日乃睹水簾洞石壁壁高而¶
頫故所覆甚遠去壁數百武已覺晴日内餘飛如雨久之始知¶
流從壁上來屋掛於壁欄周之拾級憑欄如人執噴壺往來絕¶
頂滴[氵*𠪱]如絲東西遊移或東西分弱不能自主恒聽於風洞以¶
水得名峰[執/力]雄整而水之思理反細聲光微處最宜靜者非浮¶
氣人聽睹所及也予初不知水簾洞與武夷已隔一溪相去又¶
十里何以相隸旣而悟舁人頻濟處已還度溪原未嘗隔也鍾¶
<pb:CK-KZ_JY310_06p061a>¶
子往返武夷三日覺遠望疑不爲山者身到處無非山山不知¶
有曲溪爲之溪不自謂曲之必九汎溪者爲之水簾洞與武夷¶
一而二二而一自縣南來者宜以此爲遊事之始來者甚銳望¶
九曲不能待姑俟其歸歸則韻者如食宜飫俗者如倦欲寢故¶
竟亦過而不問也商子道予決計以水簾洞終武夷遊事爲月¶
之初十日¶
¶	
¶	
¶	
¶	
<pb:CK-KZ_JY310_06p061b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p062a>¶
　　遊滴水巖記　　　　　　　　　　　　宗　臣¶
余讀汀記歸化東北五里蓋有滴水巖云往徐君日與余談兹¶
巖大奇也戊午九月余督兵西征馳之歸化而揭君謁余曰君¶
將出師紫雲乎則請於滴水駐餐焉於是明日以數騎東行踰¶
嶺稍折而北已又折而東凡三折至巖巖壁陡絕外墜徑而上¶
揭君遲之徑旣上有宇故名迎仙余曰遲仙不逾迎仙哉堂後¶
有亭亭題余怪其腐語而因與揭君解於其中遂易之曰振衣¶
已乃聞垂垂而雨則滴水巖在焉其水有三一出垂石如蓮者¶
二從石隙中下盛之石盂揭君曰巖人咸飲此於是嘗之甘已¶
烹爲茶尤甘余曰蓋天漿乎蓋天漿乎其石乃蜓而曲若龍足¶
<pb:CK-KZ_JY310_06p062b>¶
戲雲中而則隱則見者余怪焉稍前斗石下垂類蓮而華者因¶
名之垂蓮水石亦蓮不名者從水也又俯而睇其右偶僧在焉¶
其爐烟陰陰上也余曰何僧揭君曰此記所稱賴僧者也其旣¶
化而坐數日矣乃巖人始知之則大異之而因繪其軀以祀之¶
此卽其軀也旱而禱輒雨舁之而禱更大雨則歎曰有道哉有¶
道哉夫人者宜顯者也佛者宜幽者也今暴其身於明白四達¶
之區而使豎商牧子拊其面目而嬉焉卽僧而靈固殷殷怒也¶
於是命藏諸幽者蓋神之也洞凡三門其中而豎者類柱遂名¶
之曰天柱而柱有三則又名之曰中天柱左天柱右天柱云有¶
石類獅而門者其上更有石如斗外懸中繫甚微若蒂焉故名¶
<pb:CK-KZ_JY310_06p063a>¶
峰窩又眺而左有三門左者逕右者乃橋斷石橋其上而又虛¶
其上如黿焉遂名之黿梁黿梁之左而上纍纍若珠又若垂楊¶
之裊裊條條而氷者仰睇其右片石突而下久之歎曰此墮猿¶
也其左右五色爲祥雲之下爲虛明二洞篲擊輒應虛谷則鳴¶
也又一洞狹險旁曰天鼓篲擊之彭彭鼓聲焉余訝之又有冷¶
然磬而幽者余曰此何聲也揭君曰所謂石磬者也在石洞洞¶
又有床火乃入不火不入入者床而擊磬若履禪室焉余益駭¶
而揭君已命余觴乃令侍子左鼓右磬颯然天籟滿山也有巨¶
石整而偉依余右睨之不得其名久之曰冕哉遂呼爲冕石冕¶
石者卽磬而床者洞門也其洞最邃名曰鴻濛又起而環視鯉¶
<pb:CK-KZ_JY310_06p063b>¶
石鷹石龜石鰲石翔躍肘腋矣神奇哉神奇哉變化總萃幻鑄¶
緯錯煌煌磷磷潭潭亭亭則槩名之曰小崆峒云余於是仰而¶
歎曰嗟乎余恨不與徐君同游哉揭君曰何徐君思也曰余往¶
𡻕與徐君蓋游華陽洞云洞自陶隱居來赫赫盛矣乃宋帝又¶
丹書之其洞故不可入卽入無奇也使隱居而覿此宜何以稱¶
焉且兹巖之奇天奇之也旣奇之矣乃置諸荒山僻壤亂莽野¶
草中不以奇稱也世之以片石假山稱奇耳目者何限嗟呼巖¶
嗟呼巖余又安知其解乎揭君曰華陽顯以陶故安知兹巖不¶
自今華陽並名哉於是罷酒徐君名中行汀守與余友善先余¶
三日遊遺余書揭君名鴻則與余同薦畿中者也¶
<pb:CK-KZ_JY310_06p064a>¶
　　遊天游峰記　　　　　　　　　　　　楊應詔¶
𡻕乙卯秋買舟抵山下訪幔亭探虹橋徘徊冲祐觀中乃偕牧¶
叟往㳂九曲入至玉女蹊麓忽見斷崖懸壑千尺天光白雲在¶
水四壁間然石激凌寒邈與人隔宇稍前取逕金雞洞遥睇天¶
遊直在雲端莫可躡微旁向洞竅中䀜靑紅瑟瑟有光余訝之¶
牧叟曰此仙蛻也鼓柁向臥龍潭遂登陸覽石上鑱刻路巇仄¶
不能步延久始獲至晦菴祠展謁坐寒寥仁智堂尋蹠隱屏高¶
處側望迴谿懸嶂層岫聯嵐旋抱而書院屹其間又西行路稍¶
下至伏羲洞洞深黮不可入余𣑱石書牧叟曰子亦好奇甚也¶
此洞數十年無一人至者余迺沿洞旁出路益巇岝莫能步迴¶
<pb:CK-KZ_JY310_06p064b>¶
闖筍巖隨樵者魚貫上石欹滑余困極牧叟直驅之俄側立天¶
游峰半頂松蘿間稍久循石棧東下倐一道中間兩崖壁嵭嵣¶
崚削松篁夾路水𤃫𤃫鳴且流水石蛙數種跳立尋至天遊菴¶
萬峰亭中與牧叟歛襟坐神耗倦甚頃稍紆迺起西覯則又見¶
羣峰衒奇鬻采於前千萬狀而九曲溪瀾則灣環足下菴側仙¶
掌峰一覽臺夾天游兩腋而峙兩雪瀑從腋中直瀉下天遊峰¶
中歸矗不動余瞪眎久之憮然曰此滄海金鰲何年移至此前¶
有小石臺可俯瞰稍前面隱屏巖[𦈢*虖]間又有小徑直層上石齒¶
齒斧鑿痕宛在牧叟謂此昔人傳避秦處稍頃牧叟又導余摩¶
鰲背西摺不數仞越石[氵*弘]窺一覽臺遙挂絕壑仰晞之見槁樹¶
<pb:CK-KZ_JY310_06p065a>¶
霜根鐵幹骨立臨危顚不省爲何代物余枕樹側石而臥下瞰¶
九曲直又若憑雲氣迴薄旋突蹊水隅遙見飛鳶野鹿朝舞隨¶
遊者偕來時偪暮已谷風撼咢人肌骨不能久徐還至菴中月¶
在松間矣余乃展湖床小憩俄又聞鸞鶴聲自山右石壁上隱¶
隱起旋弄穹中余駭之訉旁有道者曰此李仙鐵笛聲也九曲¶
間巖西去數丈許舊有鐵笛亭余聞詫且異辰輒起與牧叟登¶
菴後味呆道者新樓居恍又若此身出自空外與天接而巖枿¶
谿雲飛動窗牖間余徘徊久之曰此眞所謂雲巢者因扁之曰¶
巢雲堂中爲天游藏修精舍¶
¶	
<pb:CK-KZ_JY310_06p065b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_06p066a>¶
　　道山亭記　　　　　　　　　　　　　曾　鞏¶
閩故隸周者七至秦盡其地列於中國始并爲閩中郡自粤之¶
太末與吳之豫章爲其通路其路在閩者陸出則阨於兩山之¶
間山相屬累數驛迺一得平地小爲縣大爲州然其四顧亦山¶
也其途或逆坂如緣絙或乖崖如一髮或側徑鈎出於不側之¶
谿上皆石芒峭發擇然後可投步負戴者雖其土人猶側足然¶
後可進非其土人罕不躓也其谿行則水皆自高瀉下石錯出¶
其間如林立如士騎滿野千里下上不見首尾水行其隙間或¶
衡縮蟉蝚或逆走旁射其狀若蚓結若蟲鏤其旋若輪其激若¶
矢舟沂㳂者投便利失毫分輒破溺雖其土長川居之人非生¶
<pb:CK-KZ_JY310_06p066b>¶
而習水事者不敢以舟楫自任也其水陸之險如此漢嘗處其¶
眾江淮之間而虛其地蓋以其陿多阻豈虛也哉福州治侯官¶
于閩爲上中所謂閩中也其地於閩爲最平以廣四出之山皆¶
遠而長江在其南大海在其東其城之内外皆涂旁有溝溝通¶
潮汐舟載者晝夜屬於門庭麓多桀木而匠多良能入以屋室¶
鉅麗相矜雖下貧必豐其居而佛老子之徒其宫又特盛城之¶
中三山西曰閩山東曰九仙山北曰粤王山三山者鼎趾立其¶
附山蓋佛老子之宫以數千百其詭殊絕之狀蓋已盡人力¶
光祿卿直昭文舘程公爲是州得閩山嶔岑之際爲亭於其處¶
而山川之勝城邑之大宫室之榮不下簟席而盡於四矚程公¶
<pb:CK-KZ_JY310_06p067a>¶
以謂在江海之上爲登覽之觀可比於道家所謂蓬萊方丈瀛¶
洲之山故名之曰道山之亭閩以險且遠故仕者常憚往程公¶
能因其地之善以寓其耳目之樂非獨忘其遠且險又將抗其¶
思於埃𡏖之外其志壯哉¶
¶	
<pb:CK-KZ_JY310_07p001a>¶
重刋道藏輯要¶
　天下名山記¶
新安吳秋士西邨選　　　　　　　汪立名西亭校訂¶
　廣東¶
　　游西樵山記　　　　　　　　　　　　湛若水¶
弘治己未秋予與張博之鄧順之趙景鳳約游西樵而五羊李¶
子長者聞之偕李天秩先候予鄧氏未及面賦詩而去比予至¶
鄧氏而諸與約者皆無在矣獨與鄧誠之順之鴻張三君者乘¶
月泛舟而西及旦抵山麓遂同三君由斜徑扳躋而上登絶岅¶
履崇厓如乘雲步空中下視可悸又抉向上而過所謂翳門關¶
<pb:CK-KZ_JY310_07p001b>¶
者關之内有泉潀然流石上泉夾兩山之間山迴泉折注爲石¶
潭潭之深淵若不可測相傳嘗有好事者墜綫下之莫知其底¶
云逾潭之西又行數十步得瀑布泉飛流映空以爲絶觀又𨚫¶
行西北轉數百步過山家數處有泉石泠泠觸目皆可念又前¶
則呀然而谷豁然而洞居人或㪚或聚咸植鋤來觀𧥄𧥄若有¶
驚駭者將夕遂止於寶峰寺宿焉明旦又觀所謂錦巖者其中¶
惡濁噯昧不可入遂觀小巖有泉由巖端飛灑而下穿林而東¶
行二里一谷焉中虛而旁圍有三泉遶其側二十二峰倚其後¶
子歎曰此卜居之勝處也徜徉不能去者久之憶予自少時己¶
聞羅浮西樵之勝而談羅浮者多奇偉怪誕之稱令人緬思其¶
<pb:CK-KZ_JY310_07p002a>¶
境如在天上而西樵獨無與焉丙辰春予與嘉魚李世卿游羅¶
浮登飛雲而縱觀夫所謂黃龍朱明之勝亦奇矣而西樵之景¶
殆或倍之又况予之所得於西樵者十未能一二也耶吾以是¶
知天下之山水勝者不必名名者不必勝也惟吾耳目之所得¶
精神之所通而未始有窮焉由是以往殆將與夫造物者游於¶
無極則夫天地之間高深下上之妙莫非吾之所有而與之相¶
爲無窮也又豈但如西樵而己耶¶
¶	
¶	
¶	
<pb:CK-KZ_JY310_07p002b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p003a>¶
　　羅浮指掌圖記　　　　　　　　　　　鄒師正¶
名山異境散布人寰其知名者有十大洞天五在江浙三在梁¶
益與夫浴京一惠陽一而巳洛京衣冠都會之地江浙梁益舟¶
車奔湊之鄉其林泉之美登覽之便著於有聞盖地[執/力]使然也¶
獨羅浮邈處海上天下想聞之而恨不至其地間有能至之者¶
非逸世高蹈之士必希仙慕道之人山之高且三千六百丈地¶
之袤直五百里峰巒之多四百三十二溪澗川源有不可勝數¶
者是雖長年隱者猶未易徧覽而况士大夫來游者暫至倐還¶
旬日而罷又安能周知兹指掌圖所以作也游山者自龍華寺¶
(有昌福夫人祠)七里登山初至延祥寺(唐朝賜額)明月戒壇(唐時度僧於此受戒)百尺¶
<pb:CK-KZ_JY310_07p003b>¶
壇(唐祭山建)鐵佛像(西域所獻者)御園柑子(唐朝充貢玄宗幸蜀德宗幸梁時皆不實僖宗幸蜀花落¶
樹枯)至山腰三百餘有寶積寺(宋朝賜額)中閣(唐僧懷迪所建)御書閣(中藏宋太宗眞¶
宗仁宗賜書及景德賜佛衣嘉祐賜藏經)錫杖泉(景㤗禪師駐錫之地)銅佛像寺後羅漢巖(有火¶
通金壇山)伏虎巖(隋僧惠越居此嘗引虎枕其股)佛跡石上山十里有大小石樓(二樓¶
相去五里其狀如樓有石門俯視滄海夜半見日出有山岸周迴五里水消長應海潮盈縮之候)鐵橋峰(在羅浮二¶
山相接處)上界三峰(上接鐵橋峰高三仞在烟靄中人莫能見)青羊巖(在上界第三峯頂上有羊跡)夜¶
樂洞(在上界三峯下昔人聞仙樂於此)犀牛潭試劍石(在夜樂洞中軒轅集於此試劍)瀑布泉¶
(夜樂洞中上界三峯側飛泉至三十仞)鳳凰谷(夜樂洞中有谷相傳鳳凰出入其問)鳳浴潭(在鳳凰谷口有¶
五色雲氣)瑤石臺(在浮山接鐵橋峯高五百六十丈有奇)飛雲墖(又云凌雲在山頂上卽飛雲峯夜半見日¶
出有見日菴廢址在林翳中)瑤池(在山頂又名龍母池)阿耨池(在飛雲墖之西景㤗禪師入定之處)夜樂¶
<pb:CK-KZ_JY310_07p004a>¶
池(飛雲塔側池中夜有樂聲)阿耨塔(梁蕭詧建有三十六所)泉源山(羅浮二山接連處俗呼分水凹下接¶
龍王坑鄭思遠修道之所泉分東西流)玉鵝峯(一名鵝領)龍王坑(景泰禪師說法於此有龍來聽)上中¶
下龍潭(亦名西龍潭有瀑布泉三十仞)花首壇(佛書云花首菩薩五百會於此壇上)資福寺南樓¶
寺(在石樓之南故得名)去延祥之西五里餘曰黃龍洞(南漢於此建天華宮今呼爲西天華)¶
七星壇(有古松七株甚奇)獅子洞(有道者菴)花首臺(在黃龍洞之西)山背曰鳳凰岡¶
(何仙姑居此)雲母溪(其中出雲母石)循延祥而東七里餘抵冲虛觀(葛仙所居)丹¶
竈(有東坡書穉川丹竈四字)衣冠塚(葛仙尸解葬其衣冠)蓬萊閣後遺履軒(鮑仙葛仙夜談之所)¶
銅玉皇像及二侍從三尊(南漢所鑄者)觀後朱明洞(道書云朱眞人所治)朝斗¶
壇(在洞口近於壇獲銅龍六銅魚一)黃野人菴(野人葛仙之門人也菴有啞虎爲守焉)釣魚臺(在觀¶
之左)青霞谷(蘇眞人嘗居之)野人洞(卽王子書堂坑王子名靚唐人)觀之北曰酥醪觀(葛仙¶
<pb:CK-KZ_JY310_07p004b>¶
北菴)麻姑峯(在觀之西南有麻姑壇常有彩雲白鶴集其上)觀之南曰觀源洞(一名麻姑洞一名藥¶
院葛仙洗藥之所也)西北曰幽居洞(有鄭公書堂)滴水巖(在幽居洞之後)長夀觀(本南漢天¶
華宮今呼爲南天宮)中路直上君子巖(巖側有通天巖)雲峰巖其下曰蝴蝶洞(洞多¶
蝴蝶云是葛仙遺衣所化)前曰水簾洞(此中水石最勝張秘書留丞相讀書於此)天漢橋路出藥¶
槽其下爲流杯池(昔有八仙會飲於此其側有八仙石石上有詩)羅浮石刻(篆書羅浮石大字廣¶
丈許郡守睢陽吳裒書又小石刻朱明洞天四字倒臥溪中又石刻篆書長夀澗三字范陽祖無擇題書餘石刻俱不可辨)¶
東龍潭(潭上有五龍堂)自冲虛觀出會仙橋東行里餘抵明福觀(南漢建亦¶
名九天觀)迆邐至石洞(卽鄺仙騎牛入石處)小水簾洞(此處多隱者菴)白鶴觀(葛仙東菴)東¶
北至蛇穴(單道開蟬蛻之所相傳穴中有路通眉州)又東數里至蓬萊洞了髻峯(又名¶
雙髻峯)有劉仙壇(石壇高百丈許云劉高尙打坐處其傍生竹葉符鎭厭蛇虎)峰下有試劍石¶
<pb:CK-KZ_JY310_07p005a>¶
有羅陽溪(傍溪産龍葱竹巨十圍其節長二丈葉如芭蕉)東林寺山之東西有香臺峰¶
會眞峰櫻桃峰抛毬峰刀子峰錦繡峰黃猿峰鉢盂峰致雲峰¶
大旗峰小旗峰雲母峰雞籠峰又有金沙洞石臼洞太和洞歐¶
陽洞赤水洞白雲洞風洞雲洞雨洞白角洞大慈寺洞古老洞¶
白芒古洞桄榔洞大坑洞奇巘秀岑湍流怪石不可名狀此游¶
山者之梗槩也大抵洞裏乾坤壺中日月雖與世相絶然人與¶
山有緣則蓬萊遠隔弱水以蹻車飛空而或可到與山無緣則¶
瀛洲近對會稽雖驅石塞海而弗可逢故作指掌圖與好事覽¶
焉¶
¶	
<pb:CK-KZ_JY310_07p005b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p006a>¶
　　碧落洞記　　　　　　　　　　　　　王　陶¶
地之靈者以山水稱人之英者以文章顯故大塊間多巖壑勝¶
槩非值通才碩賢跡所到心所想摛辭載實克播發之則雖駢¶
奇粹異至於仙家所謂洞天福地相參亦不得有名於四方矣¶
湞陽郡南趨十五里羣岫亘屬長溪縈紆窮河盡源呀然成洞¶
中敞石室下逗寒流融糾萬狀衣冠輩未嘗一詣唐元和六年¶
周夔羽皇探得幽絶遂命侶以游著到難一篇刊在巖石語清¶
思逸狀寫景物至當後人嗣到稍稍甚易然奇文獨在無能可¶
復繼者僞漢劉氏始題洞曰碧落室曰雲華自是益號名跡標¶
望嶺隅南北來游無日無之予厭聞其勝患未得賞今還故里¶
<pb:CK-KZ_JY310_07p006b>¶
閒居多暇因率諸髦士偕至絶境稅駕暫息寓目一覽崖危壁¶
峭駭動神魄風冷溜澈爽侵肌骨氣潤烟霧香馥松桂若登青¶
岑造赤城霓旌可接颷馭可攀又豈止捐世紛脫塵累而已乎¶
旣而捫蘿設險周訪遺逸洗杯酌酒相陪夜飲歡而醉狂而歌¶
濯足於清泉曲肱於磐石心境俱外物我皆忘浮圖非想之天¶
老氏無何之鄉訂此冲寂彼焉此焉夫人生所樂爲趣匪一志¶
尙於内情適於外是謂得矣顧不知逸少蘭亭之宴太白竹溪¶
之會復何以專美於千百年間耶雲扃晚照促人歸轡猿鶴相¶
顧戀戀不忍去者久之同遊九人各賦詩以寫興云¶
¶	
<pb:CK-KZ_JY310_07p007a>¶
　　五嶺記　　　　　　　　　　　　　　曹學佺¶
五嶺之說向來不一宋周去非謂係入嶺之途有五盖自福建¶
入廣東之循梅一也自江西之南安入南雄二也自湖廣之郴¶
州入連三也自道州入廣西之賀縣四也自全入靜江五也按¶
此本淮南子以秦始皇利越之犀象齒翡翠珠璣乃使尉屠睢¶
發卒五十萬爲五軍一軍發鐔城之嶺一軍守九疑之塞一軍¶
處番禺之都一軍守南野之界一軍結餘千之塞考其地鐔城¶
在武陵西南九疑在零陵二處固與郴道全三州接壤南野餘¶
干俱在江右入南雄者必繇南安入南安亦必繇豫章故也惟¶
番禺一軍軍於越故謂之處謂之都其餘去越頗遠皆隔絶嶺¶
<pb:CK-KZ_JY310_07p007b>¶
表之路耳惟昔日隔之故通於今日也隔之者中外維絡控制¶
使不得動之意正欲虜其王而入其都耳裴淵廣州記謂大庾¶
始安臨賀桂陽揭陽爲五嶺楊愼丹鉛錄五嶺考云臺嶺之嶠¶
在大庾騎田之嶠在桂陽都龎之嶠在九眞萠渚之嶠在臨賀¶
越城之嶠在始安考其地大庾始安臨賀桂陽皆合爲九眞地¶
屬交趾與揭陽有嶺東西之别耳余按東粤之嶺而嶺西東三¶
道江右之嶺北道與粤西之總名嶺右皆以五嶺爲言五嶺曼¶
延數百里跨連湖廣江右兩粤三省之界卽洞庭之南蒼梧之¶
野而三苖之區也苖民[刀/貝]固不服[溤/心]此五嶺爲險其種類至繁¶
散匿箐林谿峒之中卽今之徭民獞民狼民蛋民者似皆遷於¶
<pb:CK-KZ_JY310_07p008a>¶
有北之遺者耳其遷者必其雄點桀騖者也而散匿於箐林谿¶
峒之中荒野無人之處實繁有徒[執/力]能盡遷之乎遷之不盡而¶
輯之必有其方苟不得安輯之道恐其驚疑轉相煽惑時時有¶
蠢動之患復欲舞干羽於兩階亦難矣故帝舜南巡至於蒼梧¶
之野非無事而狥遠略乃使蠻夷之覲我耿光被我教化而施¶
以勞徠勸相之法收諸要約羈維之内而己是故嶺一也在大¶
庾則爲臺嶺在桂陽則爲騎田在九眞則爲都龎在臨賀則爲¶
萠渚在始安則爲越城而俱以嶠名者爾雅山銳而高者曰嶠¶
也楚粤江右之州縣俱設在山麓而其銳高處仍蠻夷居之耳¶
故桂陽之郴與廣州之連零陵之道與昭州之賀江右之南安¶
<pb:CK-KZ_JY310_07p008b>¶
與東粤之南雄九眞之與欽廉始安之與衡永俱相爲接壤而¶
錯處也漢書揭陽下盡乎惠潮之境而梅州徭峒與湖南相通¶
宋章惇經略湖南正開梅州之時觀此則五嶺之爲一嶺也虞¶
帝南巡之故與夫秦漢取越之方俱瞭然在目中矣¶
¶	
¶	
¶	
¶	
¶	
¶	
<pb:CK-KZ_JY310_07p009a>¶
　　南海古蹟記　　　　　　　　　　　　吳　萊¶
南海盖禹貢揚州之南境春秋戰國時地本百越至秦始通而¶
尉佗王者五世漢元鼎中南越平立南海等郡屬交州治蒼梧¶
建安中徙治南海吳孫權初割交州立廣州而南海郡屬廣晉¶
因之宋以後江左州郡析置不一至唐卽以南海郡立廣州永¶
𡽪後嶺南五管悉𨽾廣府咸通中復分嶺南爲東西道廣爲東¶
道唐末迄五代南漢劉氏據之及宋初而後平今廣州上路領¶
縣七番禺秦縣南海增城漢縣新會清遠隋縣東莞唐縣香山¶
宋縣廣大府也山水人物古蹟之灼然可記者夥矣粗載其大¶
略於篇¶
<pb:CK-KZ_JY310_07p009b>¶
番禺山在番禺東近城兩山相屬高丈餘山海經黃帝生禺號¶
禺號生禺京處南海一曰二禺山或云黃帝二庶子善音律南¶
採崑崙竹制黃鍾宮遂隱此山¶
五仙觀山在子城内楚高古時有五仙人人持穀穗一莖六出¶
乘羊衣羊具五方色遺穗州人羊化石仙人騰空去¶
南海廣利王廟在番禺南廟有唐韓文公碑玉簫玉硯象鞭精¶
緻鄭絪出鎭時林靄守高州獻銅鼓面濶五尺臍隱起海魚蝦¶
蟆周匝今存廟中宋眞宗賜南海玉帶蕃國刻金書表龍牙火¶
浣布並存¶
浮邱山在南海西木羅山朱明之門戶浮在水中篙痕宛然今¶
<pb:CK-KZ_JY310_07p010a>¶
去海四里有葛洪珊瑚井洪煉丹海神獻珊瑚¶
中宿峽一曰峽山在清遠東山對峙江中秦趙胡會釣得金鯉¶
可重百斤貢之秦王有釣鯉臺東有尉佗萬人城南有烟幡嶺¶
唐大歴間哥舒晃叛廣州討晃夢神人謂曰見幡卽回及晃平¶
回師山頂有掛幡¶
白雲山在番禺東山高無泉有龍化爲九童子泉遽涌時有五¶
色小蛇蜿蜒下爲大小水簾洞秦安期生隱處始皇嘗遣入訪¶
安期生或云子城東有安期生蒲磵溪磵中産菖蒲一寸九節¶
食之仙¶
任囂墓山在西城内囂秦二世時南海尉病召龍川令趙佗使¶
<pb:CK-KZ_JY310_07p010b>¶
行尉事囂死秦亂佗竟自王¶
越王臺在太城北尉佗築西有越王朝漢臺𡻕時望漢拜兩臺¶
踞山巓屹然山有達磨泉達磨自天竺航海至指其地曰地有¶
黃金萬餘兩貪者力鑿得泉達磨曰是可銖兩計哉今海水鹵¶
鹹泉最冽¶
越王趙佗墓山在南海南自雞籠岡北至天井連岡接嶺佗葬¶
輀車四出棺塴無定處吳黃武中交州從事吳瑜訪佗墓莫能¶
得獨得王嬰齊墓珠襦玉匣玉璽金印三十六銅劎三爛若龍¶
文悉璃玉匣金飾後瑜攜劎經贛上飛入江水¶
南越王弟建德故宅在西城内吳虞翻移交州時有園池唐六¶
<pb:CK-KZ_JY310_07p011a>¶
祖慧能剃髮受戒寺有壇壇有菩提樹房相國融譚楞嚴經有¶
筆授軒大硯融自刻大唐神龍攺元七月七日天竺僧般剌宻¶
諦自廣譯經出此硯堅潤可愛藏殿内有屈眴布西天衣繡内¶
相大如兩指¶
越井崗在南海南一曰趙佗井一曰鮑姑井鮑姑葛稚川妻嘗¶
行灸南海善灸贅疣唐崔偉遇姑得越井岡艾南漢劉龔號玉¶
龍泉禁民不得汲¶
石門在南海北山夾江對峙如門漢樓船將軍楊僕討南越先¶
將精卒陷尋峽破石門東有貪泉晉吳隱之剌廣州酌泉賦詩¶
處隱之北歸家人攜沈香一斤覺𢪩香江中¶
<pb:CK-KZ_JY310_07p011b>¶
漢徵士董正墓山在番禺東正州人清白不羣晉隆和中太守¶
袁彥伯求其後旌之¶
馬鞍山在番禺北秦時望氣者言南海有王氣發卒千人鑿山¶
狀如馬鞍漢伏波將軍馬援嘗駐兵山岡每風雨晦冥聽之若¶
有軍聲殷然¶
盧循故城在番禺南城南小洲狀如方壺葢循故居處金盧亭¶
夷人男女椎髻俗採魚蠣藤竹又有龍戶一曰蜑戶舊傳循字¶
元龍此恐循遺種五月一日禁水蜑戶舊不設網¶
石鼓山在東莞南山有石如鼓鼓鳴世亂兵起盧循東㓂隱隱¶
自聲¶
<pb:CK-KZ_JY310_07p012a>¶
金牛潭在增城南本增江水潭有金牛晉羅公釣得金繂牛從¶
繂出見人復投斷其繂得一尺義熙中周霛甫勇掣得三尺唐¶
韓文公宿增江口有詩示姪湘¶
甘溪在南海東晉廣州剌史陸自西北百餘里築堤瀦水給城¶
南漢劉氏闢甘泉苑汛杯池南有陸公亭故基溪夾種剌桐木¶
綿花開殷艷如畫¶
博大山在番禺東山有盧循母檀氏墓東南有盧[土*候]循浮海與¶
吳隱之戰立烽[土*候]處山下溪有神鼎唐劉道錫剌廣州遣人係¶
鼎引出鼎耳斷鼎沒執鄉者耳盡痛馮盎墓山在新會北盎世¶
爲南越首領祖父寶守高涼聘譙國夫人洗氏寶死洗懷集百¶
<pb:CK-KZ_JY310_07p012b>¶
越斬歐陽紇陳給洗鼓吹麾幢至盎三世武德中盎將南越眾¶
附唐赤石岡在番禺西南山色赤如火燃唐有扶南人請以黃¶
金萬鎰市山發寶藏剌史韋明曰南州鎭山也弗許¶
景㤗山在番禺東北山巍然聳拔下爲越溪唐景㤗禪師卓鍚¶
處古有七仙人守山後發得石履二古鏡一紹興間風雨山裂¶
又得唐天寶時銅鍾並藏寺中¶
黃雲山在新會北唐一行禪師來游此山黃雲自山内輝映衣¶
袖遂卓菴山巓弟子至者餘五百人¶
寶莊嚴舍利塔在西城内梁大同間曇俗法師奉武帝命求釋¶
迦舍利創千佛塔唐高宗時廣州都督李重建王勃記有古井¶
<pb:CK-KZ_JY310_07p013a>¶
九繞塔内有古鼎藏劒一鏡一銛瑩下發得佛牙舍利似是梁¶
代故物¶
金芝巖在清遠北唐天寶間望氣者言南海東南内有霛山發¶
金草遣使得金芝二十四莖錚然作金鐵聲¶
黃巢磯在清遠南黃巢㓂廣州殺李佋覆舟處¶
西樵巖在南海西南巖有石室石珠飛瀑如瀉下爲玉女淘沙¶
灘漉梨泉龍[氵*弘]九眞洞𡻕時恒禱龍龍[氵*弘]占風雨雲氣南漢時¶
有烏利仙迹¶
鎭象塔在東莞西南漢禹餘宫使邵庭琄造廷琄劉氏愛將嘗¶
吿劉鋹曰漢承唐亂幸天下有故千戈弗及漢寖驕今諸國悉¶
<pb:CK-KZ_JY310_07p013b>¶
珍寶奉中國漢不可後否則宜歛兵自守已而宋師至廷琄將¶
舟師出洗口鋹疑廷琄必叛殺廷琄禹餘宮漢離宮九曜石在¶
西城内城有湖長百餘丈水凝綠列石嵌奇突兀類太湖霛壁¶
者九南漢劉氏集方士煉丹處¶
蘇文忠公古舍利塔在東莞西資福寺羅漢閣狀若覆盂文理¶
類芭蕉五色備具葢古佛腦骨也比邱祖堂夜夢赤蛇吐珠白¶
壁上旦果得舍利建塔公自作銘以實之¶
東坡泉在西城内天慶觀蘇文忠公初鑿得一石狀如𪚴泉涌¶
出號龜泉清冽亞達磨泉淳祐間經略使方大琮浚泉䕶以定¶
林廢寺鐵井欄大琮有鐵井欄銘¶
<pb:CK-KZ_JY310_07p014a>¶
仙女灣在香山南海中宋益王昰南遷泊仙女灣丞相陳宜中¶
欲奉昰犇占城𩗗作昰殂葬香山宜中遁殿帥蘇劉義追宜中¶
不及夜有火燒仙女灣舟艫幾盡¶
崖山在新會南山有兩崖對峙海潮出入宋紹興間嘗置戍衛¶
王昺南遷結營崖山海中海水鹹級道斷天狗墮海聲隆隆如¶
雷丞相陸秀夫朝服抱衞王沉海文武𡣕御從死者萬數¶
大奚山在東莞南大海中一曰碙州山有三十六嶼山民渠魚¶
鹽不農宋紹興間招其少壯置水軍嘯聚遂墟其地今有數百¶
家徙米種藷羊射麋鹿時載所有至城易醯米去¶
爲說者曰東陽李生自海上回爲言南越事山川風土悉有可¶
<pb:CK-KZ_JY310_07p014b>¶
考者夫南越本一州地自秦漢以來始通尉佗之自王劉龔之¶
事制亦嘗自同中州崛强數代至於天下盡一而後能有定豈¶
不以其山海之險遠故哉當今廣爲大府自江嶺而上經大庾¶
關隘之高峻自閩徼而入過潮陽嵐路之稀遠自䍧牱而下則¶
又將厯灕江湟水瀧石之嵓崿黃茅青草炎瘴襲人毒蛇猛虎¶
山谷盤踞是故世之仕者恒未嘗願至至則常數期日而或不¶
足以償其苟且塞責之心然而晴天勝景山霾開而海氣伏珍¶
禽嚶鳴異草叢生花有素馨朱槿果有荔枝龍眼檳榔蒟醬之¶
屬芬香艷冶鮮甜爽脆魚雞蜆菜堆積於市酒支數年苟能順¶
其風氣時其調適宜若無間於中州至於控制山䝤厭服海外¶
<pb:CK-KZ_JY310_07p015a>¶
大蠻夷𡻕時蕃舶金珠犀象香藥雜産之富充溢耳目抽賦帑¶
藏葢不下鉅萬計必又賴矣夫涕泣還金之吏而後有以愧夫¶
輕生好貨之俗厥任至重故常劇於他郡而必欲其稱職是又¶
豈得以其險遠之故毒瘴乘之而或略於民事者哉然則世之¶
仕者勿以其險遠可忘必圖其政山海之氓勿以其險遠自恃¶
必奉其法度此則天子堂陛之間卽爲廣府誠不可以不愼也¶
雖然自秦漢以還南越幅員數千里莫不自歸於經理撫綏之¶
中至唐而後列爲五府廣府實大叢山深峒惡民頑俗獷草搖¶
風動常必德懷而威懾之然後自巳間者一時山峒顓顓無所¶
覺知之氓弄兵潢池假息湯釜至使父兄子弟修城柵繕壕塹¶
<pb:CK-KZ_JY310_07p015b>¶
晝夜鉦鼓凜焉若鉅敵之壓境訛言相驚繼之朝廷以是而厲¶
法令儆盜賊修馬政禁兵器是雖一指疥瘍之微而徧身猶或¶
謂之不寍者盖久而後能有定此豈可以輕視南越一區之地¶
而不深戒其山海之險遠者哉嗚呼今之所[糸*㔾]者山川故在人¶
物則悉已往而不可復追矣遂因及其風土政事之槩者著於¶
末節苟有觀者曾可謂爲晉宗少文之臥游云爾哉予故得以¶
具論之¶
¶	
¶	
¶	
<pb:CK-KZ_JY310_07p016a>¶
　廣西¶
　　羅秀山記　　　　　　　　　　　　　董傳策¶
邕巨麗葢稱青羅二山青山在郡東南濱江而介通衢羅山獨¶
𥥆然峙其西北其名秀葢以道人羅秀曾居山中煉攝故余得¶
數數出青山游顧獨羅山闕游焉乃𡻕辛酉夏五月維閏赤符¶
屆時羲和弭節客有峩然冠廓然衿者羣造謂曰若胡乃蕭蕭¶
杜門作旅人盍往寄勝情諸眾請肅徒戒觴徯若羅秀之墟余¶
笑而應曰時哉記稱居高明遠眺望升山陵謂兹時哉迺約浹¶
辰辛丑維期及期余晨乘竹[竹*((盥-水+白)-皿)/儿]子出城西門偕客閱演武亭和¶
壁間詩隨踰橫塘而北時修景方陰歊暑暫滌霞明江岸霧起¶
<pb:CK-KZ_JY310_07p016b>¶
山嵋乘凉行數里越心虛村薰風徐來忽日晃晃赤林際遙聽¶
馬蕭蕭鳴望之人簇簇立至則客峩然冠廓然衿者榼觴待久¶
矣遂相攜杖而進無何抵山麓麓有方塘名天池循麓而登古¶
廢寺基在焉有墉塌臥草間又循而登爰覩一寺輪奐新飾彤¶
䯱宛然佛儼顔坐上坐其面臨陽殊爽塏前抱一亭青松森夾¶
馳道白雲飛揚鳥蹌蹌鳴不止殊有幽致焉乃推奕秋之枰飫¶
廉頗之飯啜茗而登俄見翠微中突一青塢旁植柚柰橄欖諸¶
果木長林豐草爰清載幽復有鏞塌鮮苔間丹竈微茫羅生安¶
在時則今古交懷而槃娛彌劇興矣於是客善奕者方更角奕¶
而余獨與客善登者登其巓覽陸離之光蒐滄嶼之槩樹瞬霏¶
<pb:CK-KZ_JY310_07p017a>¶
微物色靡辨客且左右顧具爲指點大都青山當其面奎岡挾¶
其掖眾山環立其旁而郡城郭雄據中界厥[執/力]面青而背羅襟¶
帶鬱江爲池隱然成雄觀云余迺南瞻銅柱則高伏波之勳西¶
眺崑崙則大武襄之略翛然拊髀起曰嗟乎自非曠士懷登兹¶
翻百憂然哉然哉眾嘻而下少憩綠陰中更啜清茗一杯席地¶
布几筵摘林巓橄欖餐之人懷一枚已而客角奕者從崎徑上¶
遂設酒核傳杯交歡酒三行起復入前寺縱觀郊坰時大風飄¶
發松颯颯響谷外客顧余笑曰朝來密雲不雨今風動哉於是¶
爲黃鵠之歌而余與客故善歌者倚歌而和之其辭曰黃鵠一¶
舉兮絶層林又曰山高兮水深松風吹雨兮龍吟俄雨滂注田¶
<pb:CK-KZ_JY310_07p017b>¶
疇霑足村甿走羅拜曰久苦旱不雨今幸奇人士帶雨來村甿¶
有造矣已而雲收雨歇顧望烟翠騰林炎蒸淨洗風前互詠光¶
霽悠然眾相顧謂余曰游樂乎余應曰陶性靈宣幽滯聚而不¶
恌邇而不偪樂乎哉乃若覩雲物而興思撫羲娥而稽志將其¶
懷矣奚暇樂夫樂不𦊱山懷不依山山乎山乎若安所得樂乎¶
客問青羅疇勝曰青曠而雅厥眺維江羅岑而幽厥眺維陸夫¶
羅山者松森森青梵宇耳青山有巖若泉面江而帶郭勝青山¶
者人情乎雖然勝不在山水在游山水人故山非能勝也人好¶
游山者勝之又曰山有色有象青標色羅標象山之較致也故¶
山不擇壤爰就其高水不在流爰造其深夫人有包羅萬象之¶
<pb:CK-KZ_JY310_07p018a>¶
懷以覽覩山之青青者又奚小乎青羅同游客爲韶郡守陳公¶
善談玄羅浮山人劉君善詩鄉進士朱子陳子俱善歌奕衞將¶
軍王侯善飯[言*已]之者遷客董生也葢無一善狀焉¶
¶	
¶	
¶	
¶	
¶	
¶	
¶	
<pb:CK-KZ_JY310_07p018b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p019a>¶
　　桂林記　　　　　　　　　　　　　　羅大經¶
桂林石山怪偉東南所無韓退之謂山如碧玉簪柳子厚謂拔¶
地峭起林立四野黃魯直謂平地蒼玉忽嶒峨近時劉叔治云¶
環城五里皆奇石疑是虛無海上山皆極其形容然此特言石¶
山耳至於暗洞之瑰怪尤不可具道相傳與九疑相通范石湖¶
嘗游焉燭盡而反余嘗隨桂林伯趙季仁游其間列炬數百隨¶
以鼓吹市人從之者以千計巳而入申而出入自曾公巖出於¶
棲霞洞入若深夜出乃白晝恍如隔宿異世季仁索余賦詩紀¶
之其略曰瑰奇恣搜討貝闕青瑤房方隘疑永巷峩敞如華堂¶
玉橋巧橫溪瓊戶正當牕仙佛肖彷彿鐘鼓鏗擊撞贔贔左顧¶
<pb:CK-KZ_JY310_07p019b>¶
龜狺狺欲吠厖丹龜儼亡恙芝田藹生香博噬千怪聚絢爛五¶
色光更無一塵涴但覺六月涼玲瓏穿數路屈曲通三湘神鬼¶
妙剜刻乾坤眞混茫入如深夜暗出乃皦日光隔世疑恍惚異¶
境難揣量然終不能盡形容也又嘗游谷州勾漏洞天四面石¶
山圍繞中平野數里洞在平地不煩登陟外略敞豁中一暗溪¶
穿入因同此流令結小桴秉燭坐其上命篙師撐入詰屈而行¶
水清無底兩岸石如虎豹猱玃森然欲摶行一里許仰見一大¶
星炯然細視乃石穿一孔透天光若星也溪不可窮乃返洞對¶
面高崖上夏間望見荷葉田田然峻絶不可到土人云或見荷¶
花則𡻕必大熟¶
<pb:CK-KZ_JY310_07p020a>¶
　　桂海巖洞志　　　　　　　　　　　　范成大¶
　余嘗評桂山之奇宜爲天下第一士大夫落南者少往往不¶
　知而聞者亦不能信余生東吳而北撫幽冀南宅交廣西使¶
　岷峨之下三方皆走萬里所至無不登覽太行常山衡嶽廬¶
　阜皆崇高雄厚雖有諸峰之名政爾魁然大山峰云者葢强¶
　名之其最號奇秀莫如池之九華歙之黃山括之仙都温之¶
　雁蕩夔之巫峽此天下同稱之者然皆數峰而止爾又在荒¶
　絶僻遠之類非几杖間可得且所以能拔乎其崒者必因重¶
　岡複嶺之[執/力]盤亘而起其發也有自來桂之千峰皆旁無延¶
　緣悉自平地崛然特立玉笋瑶篸森列無際其怪且多如此¶
<pb:CK-KZ_JY310_07p020b>¶
　誠當爲天下第一韓退之詩云水作青羅帶山如碧玉篸柳¶
　子厚訾家洲記云桂州多靈山發地峭豎林立四野黃魯直¶
　詩云桂嶺環城如雁蕩平地蒼玉忽嵯峨觀三子語意則桂¶
　山之奇固在目中不徒余言之贅頃圖其眞形寄吳中故人¶
　葢無深信者此未易以口舌爭也山皆中空故峰下多佳巖¶
　洞有名可[糸*㔾]者三十餘所皆去城不過七八里近者二三里¶
　一日可以徧至今推其尤者記其略¶
讀書巖在獨秀峰下直立郡治後爲桂主山旁無坡阜突起千¶
丈峰趾石屋有便房石榻石牖如環堵之室顔延年守郡時讀¶
書其中¶
<pb:CK-KZ_JY310_07p021a>¶
伏波巖突然而起且千丈下有洞可容二十榻穿鑿通透戶牖¶
旁出有懸石如柱去地一線不合俗名馬伏波試劒石前浸江¶
濱波浪洶湧日夜潄齧之¶
曡綵巖在八桂堂後支徑登山大半有洞曲轉穿出山背¶
白龍洞在南溪平地半山中龕有大石屋由屋右壁入洞行半¶
途有小石室¶
劉仙巖在白龍洞之陽仙人劉仲遠所居也石室高寒出半山¶
間¶
華景洞高廣如十間屋洞門亦然¶
水月洞在宜山之麓其半枕江天然刓刻作大洞門透徹山背¶
<pb:CK-KZ_JY310_07p021b>¶
頂高數十丈其形正圓望之端整如大月輪江别派流貫洞中¶
踞石弄水如坐捲蓬大橋下¶
龍隱洞龍隱巖皆在七星山[月*去*⻏]沒江水中泛舟至石壁下有大¶
洞門高可百丈鼓櫂而入仰觀洞頂有龍跡夭矯若印泥然其¶
長竟洞舟行僅一箭許別有洞門可出巖在洞側山半有小寺¶
卽巖爲佛堂不復屋雉巖亦江濱獨山有小洞洞門下臨灕江¶
立魚峰在西山後雄偉高俊如值立一魚餘峰甚多皆蒼石可¶
刻削¶
棲霞洞在七星山七星山者七峰位置如北斗又一小峰在旁¶
曰輔星石洞在山半腹入石門下行百餘級得平地可坐數十¶
<pb:CK-KZ_JY310_07p022a>¶
人傍有兩路其一西行兩壁石液凝沍玉雪晶瑩頂高數十丈¶
路濶亦三四丈如行通衢中頓足曳杖鏗然有聲如鼓鐘聲葢¶
洞之下又有洞焉半里遇大壑不可進一路北行俯僂而入數¶
步則寬廣兩傍十許丈鍾乳垂下纍纍凡乳牀必因石脈而出¶
不自頑石出也進里餘所見益奇又行食頃則多岐游者恐迷¶
途不敢進云通九疑山也¶
元風洞去棲霞傍數百步風自洞中出寒如氷雪(元字胡涓切)¶
曾公洞舊名冷水巖山根石門呀然入門石橋甚華曾丞相子¶
宣所作有澗水莫知所從來自洞中右旋東流橋下復自右入¶
莫知所往或謂洑流入於江也度橋有仙田數畝過田路窄且¶
<pb:CK-KZ_JY310_07p022b>¶
濕俯視石鏬尺餘匍匐而進旋復高曠可通棲霞¶
屏風巖在平地斷山峭壁之下入洞門上下左右皆高廣百餘¶
丈中有平地可晏百客仰視鍾乳森然倒垂者甚多躡石磴五¶
十級有石穴通明透穴而出則山川城郭恍然無際今因其處¶
作朝天觀而命其洞曰空明¶
隱山六洞皆在西湖中隱山之上一曰朝陽二曰夕陽三曰南¶
華四曰北牖五曰嘉蓮六日白萑泛湖泊舟自西北登山先至¶
南華出洞而西至夕陽洞窮有石門可出至北牖出洞十許歩¶
至朝陽又西至北牖穴口狹隘側身入有穴通嘉蓮西湖之外¶
旣有四山巉巖碧玉千峰倒影水面固已奇絶而湖心又浸陰¶
<pb:CK-KZ_JY310_07p023a>¶
山諸洞之外别有奇峰繪畫所不及荷花時有泛舟故事勝賞¶
甲於東南¶
北潛洞在隱山之北中有石室石臺石果之屬石果作荔枝胡¶
桃棗栗之形人采取玩之或以飣盤相問遺¶
南潛洞在西湖中羅家山上¶
佛子巖亦名鍾隱巖去城十里號最遠一山萃起莽蒼中山腰¶
有上中下三洞最廣中洞明敞高百許丈上洞差窄一小寺就¶
洞中結架因石屋爲堂室¶
虛秀洞去城差遠大石室面平野室左右皆有陘隧各數十百¶
步穿透兩傍亦臨平野以上所[糸*㔾]皆附郭可日涉者餘外邑巖¶
<pb:CK-KZ_JY310_07p023b>¶
洞尙多不可皆到興安石乳洞最勝余罷郡時過之上中下亦¶
三洞此洞與棲霞相甲乙他洞不及也陽朔亦有綉山羅漢白¶
鶴華葢明珠五洞皆奇又聞容州都嶠有三洞天融州有靈巖¶
眞仙洞世傳不下桂林但皆在瘴地士大夫尤罕到¶
¶	
¶	
¶	
¶	
¶	
¶	
<pb:CK-KZ_JY310_07p024a>¶
　　桂州訾家洲亭記　　　　　　　　　　柳宗元¶
大凡以觀游名於代者不過視於一方其或旁達左右則以爲¶
特異至若不騖遠不陵危環山洄江四出如一夸奇競秀咸不¶
相讓徧行天下者惟是得之桂州多靈山發地峭豎林立四野¶
署之左曰灕水水之中日訾氏之洲凡嶠南之山川達於海上¶
於是畢出而古今莫能知元和十二年御史中丞裴公來莅兹¶
邦都督二十七州諸軍州事盜遁姦革德惠敷施朞年政成而¶
當天子平淮夷定河朔告於諸公旣施慶於下乃合僚吏登兹¶
以嬉觀望攸長悼前之遺於是厚貨居甿移於間壤伐惡木刜¶
奥草前指後畫心舒目行忽焉若飄浮上騰以臨雲氣萬山面¶
<pb:CK-KZ_JY310_07p024b>¶
内重江朿隘聯嵐含輝旋視其宜常所未覩倐然互見以爲飛¶
舞奔走與游者偕來乃經工庀材考極相方南爲燕亭延宇垂¶
阿步簷更衣周若一舍北有崇軒以臨千里左浮飛閣右列閒¶
館北舟爲梁與波升降苞灕山含龍宮昔之所大蓄在亭内日¶
出扶桑雲飛蒼梧海霞島霧來助游物其隙則抗月檻於迴谿¶
出楓榭於篁中晝極其美又益以夜列星下布灝氣迴合邃然¶
萬變若與安期羡門接於物外則凡名觀游於天下者有不屈¶
伏退讓以推高是亭者乎旣成以燕歡極而賀咸曰昔之遺勝¶
槩者必於深山窮谷人罕能至而好事者後得以爲已功未有¶
直治城挾闤闠車輿步騎朝過夕視訖千百年莫或異顧一旦¶
<pb:CK-KZ_JY310_07p025a>¶
得之遂出於他邦雖博物辨口莫能舉其上者然則人之心目¶
其果有遼絶特殊而不可至者耶葢非桂山之靈不足以瓌觀¶
非是州之曠不足以極是非公之鑒不能以獨得噫造物者之¶
設是久矣而盡之於今余其可以無藉乎¶
¶	
¶	
¶	
¶	
¶	
¶	
<pb:CK-KZ_JY310_07p025b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p026a>¶
　　隱山記　　　　　　　　　　　　　　吳武陵¶
西出門里餘得小山山下得伏流顧曰石秀水清其韜怪物耶¶
乃蹈履北上四十餘步得石門左右劒立矍然若神物持之自¶
石門西行十步得北洞坦平如室室内清縹若繪積乳旁溜凝¶
如壯士上[刀/貝]橫石奮怒若活乘高西上有石窻櫺窻下望千山¶
如指自石室東迴三步得石巖巖下有水[氵*弘]然疑虬螭之所宅¶
水色墨綠其濬三丈載舟可坐數十人巖之南壁有石磴可列¶
十六人其東若𤱶澮貫石流去不知所止北壁半穴如懸門徹¶
外容小舟出門有潭袤三十步産芰荷潭北十步得溪橫五里¶
徑二百步溪可以方舟泛鷁𣺌然有江湖趣魚龍瀺灂鷗鷺如¶
<pb:CK-KZ_JY310_07p026b>¶
豢溪潭之間有地丈餘其色正赤厯石門東南越小嶺石林危¶
嶠夾聳左右自嶺下十步得東巖自巖口直下二十步有水濶¶
一尺許淺沙若畫細草如織南望有結乳如薰籠其白擁雪自¶
巖西南上步飛梯四十級有碧石盤二乳竇滴下可以酌飲又¶
梯九級得白石盤色如玉中有自然水香甘可飲數人不竭自¶
石盤東北上陟雲梯十二級得石堂足坐二十人乳穗駢垂擊¶
之鏗然金玉聲堂間有石方如棋局卽界之以弈翛然不知柯¶
之爛矣自堂北出四步直西二筵南入小峽道峽得内峒東有¶
石室妙如刻畫頂上方井弱翠輕綠如藻綉自峒南下仰矚東¶
崖有凝乳如樓閣如人形如獸狀不知造物之所變化也自樓¶
<pb:CK-KZ_JY310_07p027a>¶
閣斗下七步次石渠渠深七十尺渠上爲梁曲折繚繞三百步¶
遠日月所不能燭矣左右列炬而後敢進自梁直南抵絶壁斗¶
下爲飛梯九級而後及水水北涯有石閣峭甚益以欄檻適可¶
宴息水通魚船東出朝陽西隔黝黑方谷如鑿投之石聞波聲¶
響寒氣薄人自石閣還上絶壁西十步又得小峒俯行三十步¶
左右壁有鍾乳或垂或滴其極有石室如禪菴多白蝙蝠出小¶
峒北二十步又得外峒石色猶四峝東西壁下有石數十枚其¶
面砥平中有兕樽琴薦厥狀甚怪游人列坐肅若水霞其東有¶
便房桁櫨栱梲枝撐環合猶良工之椎𤥨也洞北七步臨西石¶
門石門西三十九步得西峒峒深九十尺北崖有道可容一軌¶
<pb:CK-KZ_JY310_07p027b>¶
崖南有水水容如鏡纎鱗微甲可數東過小石門東頫行三十¶
步詰屈幽邃道絶窮崖又寛明置水閣岸下閣勝九人閣下水¶
濶三十尺伏流崖南亦達朝陽自西峒口南去一矢得南峒四¶
壁可燕數十人其東有水輕風徐來微波蕩漾北上山頂盤曲¶
可百步石狀如牛如馬如熊如羆劒者鼓者笙竽者塤箎者不¶
可名狀石路四周而松羅萃於西北夫兹山之始與天地並而¶
無能知者揭於人寰淪於翳薈又將與天地終豈不以其内妍¶
而外朴耶乃伐棘導泉目山曰隱山泉曰䝉泉溪曰䝉溪潭曰¶
金龜峒曰北牖曰朝陽曰南華曰夕陽曰雲戶曰白蝙蝠嘉蓮¶
生日嘉蓮曰雀來日白雀石渠寒深若蟠蛟蜃特曰蛟渠或取¶
<pb:CK-KZ_JY310_07p028a>¶
其方或因其端幾焯乎一圖謀也爲亭於山頂不采雘倐然而¶
成[溤/心]軒四望目極千里高禽鷙獸蛟翔蟻走恍然令人心欲狂¶
又作亭於北牖之北夾溪潭之間軒然鵬飛矯若虹據左右翼¶
爲㕑爲廊爲歌臺爲舞榭環植竹樹敻脫囂滓邦人士女或取¶
宴適或景晴氣和蕭然獨往聽詞於其下嗟乎我俗旣同我風¶
旣調兹亭與人物共之則不知古之甘棠其類是耶¶
¶	
¶	
¶	
¶	
<pb:CK-KZ_JY310_07p028b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p029a>¶
　　六硐記　　　　　　　　　　　　　　韋宗卿¶
天作南北星斗辨之地分方夏山川間之其土殊其鎭異故磅¶
礴博厚隱嶙鬱嵂連崗走峰千里一息秦之山也發地干霄上¶
爲嶕嶢攢空交映積爲崇山越之山也桂林千巖競秀世情賤¶
目故兹山接城郭之間億萬斯年人未稱焉其爲狀也前虛明¶
而㪚祝融之火後清泚而壓玄武之水外孤峰而競聳中六洞¶
而潛通諒仁智之所樂信靈仙之所宅登山自西舉趾維左首¶
至於南華峒峒中水長十餘步濶不可踰深不可測澄爲靈泉¶
播爲陽江水側平坦可坐數十人自南華峒西轉五十步至夕¶
陽峒峒長數十丈其旁有水與峒終始在水之東高下有石如¶
<pb:CK-KZ_JY310_07p029b>¶
砥如礪十數人可憩峒窮有大石高可跋又廣不盈尺鑿穴而¶
望復使下尋有潭東去莫究深廣又北轉而東八十步至於石¶
門石門又東北十五步至北牖峒峒虛潭幽其水潑墨中有巨¶
魚可三四尺鏤鱗鏟甲朱鬚頳尾或見爲龍以敬之潭之左右¶
怪石萬狀如鳥斯飛如虎斯蹲如衣裳發笥如龍蛇出奔乳竇¶
懸玉石壁流雲潭之南有石峒有便房高有石窻追琢不加清¶
瑩可愛又東南轉山一十步至朝陽峒峒中有水旁浸潭側長¶
可數十步三峒之水周圍相通亂於池入於江水中有石高可¶
三尺其色白其容光圓如薰籠大如巨床以其水浸於潭側故¶
曰側潭尋側潭之西數十步上有潛洞厯險可至窈窕深邃羽¶
<pb:CK-KZ_JY310_07p030a>¶
人來墍𨚫上南壁約六七丈有雙碧石盤懸如半壁容水數升¶
其上尋有一白石盤常有水升餘酌之不竭味甘如體色白凝¶
乳煎以愈病飲以駐顔其側可坐五六人左右石壁皆光滑密¶
緻有如磨礱不礙綿絮𨚫下從峒口北轉路絶越險山屐不通¶
構梯架空得至雲戶戶内博敞容三十人旁透虛明洪纎可鑒¶
有貞石榻勒爲碁局對以手談局之左右可以偃仰賓從徒侶¶
各有攸處出雲戶下視北牖䝉溪如指諸掌戶外有二徑其一¶
直上至山頂山之最高處也桂江屬望縈紆若帶越嶺遐眺點¶
簇如黛寸眸千里周覽一息構亭其上以俟登臨是𡻕秋慶雲¶
見於西方萬狀競變五色相鮮旣而亭構因目之爲慶雲亭自¶
<pb:CK-KZ_JY310_07p030b>¶
亭下至南華峒口一徑西去十餘步至白雀峒郡人有獲白雀¶
來獻者雪毛霜羽赬觜紅趾且徵雀瑞因志峒名峒口狹隘側¶
身稍通漸下十餘步有立石望之如人次有石堂光滑寬敞可¶
容數十人從此更下有玄潭深黑莫測潭東西巖上有石樓高¶
低可二三尺自下而望如粧點成樓南有二石相去數尺被服¶
如人若就樓而看者玄潭[氵*弘]澄水色如墨見者神竦乃作閣道¶
架潭瞬息疾過西南透於石穴中石穴路右復有乳垂亦如朝¶
陽峒者視其周圍但微小耳峒内有穴通嘉蓮峒峒開而未得¶
名會有獻同心蓮者遂[糸*㔾]事而名之從峒北出六十步西去有¶
峒其深不測中路多白蝙蝠飛舞在空從東有穴棧閣盤迴𨚫¶
<pb:CK-KZ_JY310_07p031a>¶
透玄潭之北有兩穴東穴透明長可數丈人不可過莫能究之¶
西穴出於峒口峒内平坦石榻縱橫湯茗在兹笙竽以間有石¶
琴薦寘以撫[糸*玄]聲越金玉自峒西去至夕陽西山復人寰六峒¶
之能事畢矣自諸水隱山下池溢曰䝉泉派合成流水源有二¶
其一源自夕陽注嘉蓮經白雀厯朝陽旁浸北牖出於南華流¶
沚積爲池其一源自䝉溪溪源在北牖峒東北里餘出於北山¶
自山南流會於南華峒水合而成池池因山麓不資人力高深¶
向背繚繞縈迴五六里間方舟蕩漾靡微風鏡清波棹女唱榜¶
人歌羽族載依鳧鷖翔泳鱗介是宅魚鼈噞喁野花依藂游絲¶
轉空蘋末清風荷底水紅奠者取飢者採與人同利恨斯池之¶
<pb:CK-KZ_JY310_07p031b>¶
不大也招提之南長松夾路陰濃蔽日韻響含秋外有連理松¶
異本同幹内有偃葢松低枝覆空松側有竹夤緣盡岸策杖未¶
窮步履猶遠北牖峒口有閒田砥平南北十餘步東西稱是乃¶
作水閣立風廊闢㕑戶列便房華而不逾險而不偪面兹池以¶
滉漾對他山之青翠絲竹競藝賓僚滿觴歌聲遏雲舞影臨水¶
取樂今日鄉心暫忘¶
¶	
¶	
¶	
¶	
<pb:CK-KZ_JY310_07p032a>¶
　　陽朔山水記　　　　　　　　　　　　曹學佺¶
人知灕水之分於湘僅得十之三而不知湘源之分於灕已得¶
各半余考陽朔縣之名而始知焉夫朔者北也海陽山與靈川¶
直其位置在興安縣之南陽朔縣之北各八九十里故縣名陽¶
朔取之海者泉盛大之稱水北曰陽故山名海陽其水北趨而¶
分湘灕者爲龍巖又東南出泉曰掉巖其水下陽朔一山二巖¶
分湘灕朔爲三水故俗諺云三山海陽而漢書亦曰或下灕津¶
或下陽朔也湘中記云湘水之出於陽朔則觴爲之舟至洞庭¶
日月若入於其中是知陽朔亦湘源也唐吳武陵縣廳壁記云¶
羣山發海嶠頓伏騰走千里而北又發衡巫千餘里而南咸會¶
<pb:CK-KZ_JY310_07p032b>¶
於陽朔陽朔經四百里孤崖絶巘森聳駢植類三峰九疑析城¶
天柱者凡數十里以今觀之海嶠衡巫諸山會於陽朔者葢指¶
海陽山而言非陽朔縣也縣隋時置葢分自始安者而金石古¶
文有漢陽朔磚四字是必以陽朔山而摶埴焉者也陽朔之水¶
入灕者在縣理爲都荔水以岸傍出香草漢樂章都荔逐芳卽¶
此一名都利注水經云灕水又南徑都利山是也又東暉水在¶
縣西北雙月溪在縣東南各三里許達於桂江又西溪發源西¶
山曲折繞明珠洞前入桂水又縣北三十里之興平水源出寶¶
子山南流者爲興平與桂江合余舟而上興平有巨石可憩¶
時樂其山水環抱而寄宿焉其是日之游於塘山山下湧泉瀦¶
<pb:CK-KZ_JY310_07p033a>¶
流爲淵傍有乳洞穗滴珠流觀源之水出焉洞室層别前黝後¶
明穴舟以入中塞復通或臥而撐或炬而視或風摶衣或睍浸¶
咡雖端州之星巖金華之三洞致相彷彿而幻奇莫能敵也又¶
西十餘里爲犀潭龍濟松江二橋水滙處中有石穴云犀所藏¶
岸傍細草如茸呼曰犀草可編而席又二十里而舟中忽聞如¶
雷鼓者亟啟窻視之則有飛泉湧自山椒懸石百級飛舞而下¶
如掛銀河入於桂水余曩作瀑園記謂桂州多山而少瀑及觀¶
此始悔其言之誤也余前一夕宿於龍頭磯而觀所謂荷葉洞¶
者洞中懸石如張葢垂垂下覆旁窺則似衰荷敗葉之裊裊從¶
風而墜己詫其甚奇而不意明晨之得觀瀑於空穴舟於崖又¶
<pb:CK-KZ_JY310_07p033b>¶
及宿興平之爲愉快也然自桂入朔首繡山次畫山彩翠交錯¶
峰巒秀麗各如其名將至縣二十里則有寨山四固稠塞湖南¶
馬氏之所戍也其下爲讀書巖唐曹祠部鄴之讀書於此今之¶
祠祠部在龍頭山其家耳後捨爲慈光寺寺久亦廢故解大紳¶
詩有年深寺廢無人住惟有古巖聞讀書之句近日邑孝廉莫¶
以光始興復之余另爲記又過碧蓮山危巒疊嶂簇如蓮花縣¶
治扆焉卽唐沈彬詩碧蓮峰裏住人家者縣之左峽爲屏障山¶
正方如屏宋陶弼詩羣境尖中折人家缺處安是也治南數百¶
武爲鑑山其石光瑩時見人物車馬之狀又五里爲鳥山濱江¶
其形如鳥舒翅而立又有東人山去縣東南十五里狀似人冠¶
<pb:CK-KZ_JY310_07p034a>¶
帶而拱揖其西亦有石如人冠帶若坐而受之者此皆得自舟¶
中意其或異杖策以從尙嫌其流之迅然一日爲三日程矣而¶
車馬之路則繇縣背卽吳武陵所稱凡數十里羣峰森聳如樓¶
如闕如竿如旗如陣將合如戰將潰者也規之當在縣南北各¶
二十里間北至翠屏公館則如劇之將畢[目*玄]之將收看場人散¶
嘖嘖歎息尙在喉吻南入廣福巖是窺武庫之始有若堂殿有¶
若𣄢旛有若龍爪有若燕巢而外則溪橋雜樹蔽虧道左宛若¶
桃源矣¶
¶	
¶	
<pb:CK-KZ_JY310_07p034b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p035a>¶
　四川¶
　　峨眉山記　　　　　　　　　　　　　敖　英¶
侍御狷齋謝公來按西蜀駐節峨眉臺中無事副使梅塘毛子¶
參議渭野樊子僉事黃溪劉子曁英相與請曰此中三峨之勝¶
聞天下二三子願從公游焉以暢冲襟斯亦古人張弛之道也¶
公曰我於此山興復不淺詰朝從公出北門由寶經樓入山逶¶
迤曲折度解脫橋過歸雲寺度蒼水橋過中峰寺度雙溪橋見¶
一水奔流而來有石突然砥其冲乃分流二派由石梁飛下擊¶
盪震撼宛宛趨龍門而去憩四會亭野趣清輝應接不暇西行¶
數十里望見白水寺臺殿在翠微中遂投寺宿焉五鼓上頂心¶
<pb:CK-KZ_JY310_07p035b>¶
坡石磴崚𡾓而躋陟之險如登天然厯大雲壑小雲壑路稍平¶
上胡孫梯又險上木皮殿梅子坡攀緣鐵鎖又險上雷動坪左¶
右深壑黑不見底又險道左有禁語鐵牌山僧曰坪下巖洞爲¶
蛟龍蛇虺所棲其氣常乘烟霧而上故禁游人緘口避之上八¶
十四盤又險自入山至此多在雲氣中行忽仰見天角雲漏日¶
光如金在鎔昭融絢爛不類下方所見山僧曰日無異也但人¶
在清高處與塵埃中所見光景是自不同至歡喜亭遂緩步度¶
天仙橋入天門抵光相寺上大峨絶頂攬結秀色吞吐高明西¶
望曬經臺及瓦屋諸山如列几案比顧玉壘青城諸山如聯培¶
塿東視蜀江之流如衣帶俯瞰大峨之腰白雲平鋪周遭一色¶
<pb:CK-KZ_JY310_07p036a>¶
而中峨小峨覆葢其下不見彷彿茫然如雪積平野月籠寒沙¶
微風西來雲光滉瀁又如洞庭彭蠡濤舂浪激不可名狀公曰¶
到此境使人肝膽澄澈平生奇觀無踰此者俄有二鳥飛來形¶
如畫眉紋如鳩有二鼠隨之比松鼠差小飼之以粒與人甚狎¶
良久鳥鼠皆去山僧報曰佛光現矣相顧山腰雲氣上有彩色¶
圓光一道小如車輪繼有一光大如車輪良久乃滅公日此巖¶
下必有寶藏之氣故雲襯之日射之光乃現若雲日不相薄則¶
無此光彼謂光由佛現也謬哉已而雲氣漸散暮色蒼然公揖¶
諸君乃退明日遂相與緣徑下山時雲飛木末雨意欲來公日¶
觀山變態妙在煙雨中遂行旣入城漏下二十刻矣公曰東坡¶
<pb:CK-KZ_JY310_07p036b>¶
有言山水遨游之樂自是人生難必之事故王羲之嘗欲一游¶
峨眉而終身不果又聞來游此山者或不及時則雪封巖徑卽¶
有能至絕頂或值風雨晦冥敗興而還吾輩昨來之游良愜賞¶
心於是劉子又請循晦翁登祝融峰故事掞藻抒詠以謝山靈¶
公欣然賦古詩爲倡諸君咸和之余不敏攟其槩[糸*(氾-⺡)]焉¶
¶	
¶	
¶	
¶	
¶	
<pb:CK-KZ_JY310_07p037a>¶
　　東屯高齋記　　　　　　　　　　　　陸　游¶
少陵先生晚游夔州愛其山川不忍去三徙居皆名高齋質於¶
其詩曰次水門者白帝城之高齋也曰依藥餌者瀼西之高齋¶
也曰見一川者東屯之高齋也故其詩又曰高齋非一處余至¶
夔數月弔先生之遺跡則白帝己廢爲邱墟百有餘年自城郭¶
府寺父老無知其處者况所謂高齋乎瀼西葢今夔府治所畫¶
爲阡陌裂爲坊市高齋尤不可識獨屯有李氏者居已數世上¶
距少陵財三易主大厯中故劵猶在而高齋負山帶溪氣象良¶
是李氏業進士名襄因郡博士雍君大椿屬余記之予太息曰¶
少陵天下士也早遇明皇肅宗官爵雖不尊顯而見知實深葢¶
<pb:CK-KZ_JY310_07p037b>¶
嘗慨然以稷自許及落魄巴蜀感漢昭烈諸葛丞相之事屢¶
見於詩頓挫悲壯反覆動人其規模志意豈小哉然去國寖久¶
諸公故人熟睨其窮無肯出力比至夔客於栢中丞嚴明府之¶
間如九尺丈夫俛首居小屋下思一吐氣而不可得余讀其詩¶
至小臣議論絶老病客殊方之句未嘗不流涕也嗟夫辭之悲¶
乃至是乎荆卿之歌阮嗣宗之哭不加於此矣少陵非區區於¶
仕進者不勝愛君憂國之心思少出所學佐天子興正觀開元¶
之治而身愈老命愈大謬坎𡒄且死則其悲至此亦無足怪也¶
今李君初不踐通塞榮辱之機讀書[糸*玄]歌忽焉忘老無少陵之¶
憂而有其高少陵家東屯不浹𡻕而君數世居之使死復生予¶
<pb:CK-KZ_JY310_07p038a>¶
未知少陵自謂與君孰失得也若予者仕不能無媿於義退又¶
無地可耕是直有慕於李君耳故樂與爲記¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p038b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p039a>¶
　　修覺山　　　　　　　　　　　　　　鍾　惺¶
辛亥十月十有九日早發新津叔弟恬不知隔江者爲何許山¶
也與童騎疾驅過之予與艾子後坐舟中指江干削壁千仞竹¶
樹榱桷出沒晴嵐雪浪外者異焉問之則修覺山子美游修覺¶
寺詩曰野寺江天豁山扉花竹幽詩應有神助吾得及春游徑¶
石相縈帶川雲自去留禪枝宿眾鳥飄泊暮歸愁後游詩曰寺¶
憶昔游處橋憐再渡時江山如有待花柳更無私野潤烟光薄¶
沙暄日色遲客愁今爲減舍此欲何之及唐明皇幸蜀大書修¶
覺山三大字嵌石壁今猶存者卽其處也決策登焉所從徑裒¶
山石之複者爲磴亂整枉直各肖其理登者屢憩憩處每平平¶
<pb:CK-KZ_JY310_07p039b>¶
處每當竹樹隙隙處必從其下左方見江江錯磧渚或圓或半¶
或逝或返去留心目間土人縛竹爲亂若童子置葉盎中以度¶
議設身處地頗危之從上視下輕且駛甚適也度磴去頂可四¶
五之一行住坐立更端者數矣其傍乃有石級齒齒蜿蜒壁間¶
者往修覺寺道也曰姑舍是尋中徑數折上有亭翼然祠杜工¶
部李供奉蘇端明方正學方有石刻詩可讀亭後數武爲寶華¶
寺禮佛畢反自亭出山門左行竹樹純駁夾砌數折卽修覺寺¶
寺前雙井一井置一塔唐物也明皇書嵌佛殿左側巖壁上字¶
方廣二三尺一字各專一石飛翥沈著且甚完好予入蜀所見¶
唐碑獨此耳出寺無所見欲返寺僧指石隙一小徑才容足出¶
<pb:CK-KZ_JY310_07p040a>¶
此徑乃有平田大陸復緣磴數折上矗然頫江者曰雪峰兩寺¶
乃在其下始悟所云磴去頂四五之一者第可止修覺耳非此¶
峰也左頫稠稉山如旅行而稍居其傍下憑欄視江則已正無¶
所不見不若初所見江之從其下左方也然從下上修覺去江¶
趨遠從修覺上雪峰視江乃反近舟中所指江千削壁者卽今¶
著[月*去*⻏]處也降自雪峰復繞井塔下屈曲一二里許不復見所由¶
寶華寺徑矣乃忽得所謂石級齒齒壁間往修覺寺道者則今¶
還道也與初所從徑合徑窮登輿是日抵彭山宿記授弟恬¶
¶	
¶	
<pb:CK-KZ_JY310_07p040b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p041a>¶
　　度索尋橦說　　　　　　　　　　　　楊　愼¶
西域傳有度索尋橦之國後漢書跋涉懸度注溪谷不通以繩¶
索相引而度唐獨孤及招北客辭笮復引一索其名爲笮人懸¶
半空度彼絶壑予按今蜀松茂之地皆有此橋其河水險惡旣¶
不可舟楫乃施植兩柱於兩岸以繩絙其中繩上有一木筒所¶
謂橦也欲度者則以繩縛人於橦上人自以手緣索而進行達¶
彼岸復有人解之所謂尋橦也非目見其制不知其解獨孤及¶
之文以十七字形容之西域傳只四字盡之可謂工妙矣¶
¶	
¶	
<pb:CK-KZ_JY310_07p041b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p042a>¶
　　八陣圖記　　　　　　　　　　　　　楊　愼¶
諸葛武侯八陣圖在蜀者二一在夔州之永安宮一在新都之¶
彌牟鎭在夔者葢侯從先主伐吳防守江路行營布伍之遺制¶
新都爲成都近郊則其恒所講武之場也武侯之人品事業前¶
哲論之極詳不復𠞰同其說獨其八陣有重可慨者史謂侯推¶
演兵法作爲八陣咸得其要自令行師更不覆敗深識兵機者¶
所不能洞了葢勝之於多算而出之於萬全非借一於背城而¶
僥倖於深入也惜乎其方銳意以向中原而溪蠻洞獠左跳右¶
跋以裂其[執/力]外㓂方殷内境自憊使夫八陣之妙不得加於二¶
曹三馬之梟敵而乃止試於七縱七擒之孟獲天威神算不騁¶
<pb:CK-KZ_JY310_07p042b>¶
於中原王者之區宇而僅以服南中巴蜀之偏方事機旣已遲¶
精力又寖虧勇賈其餘師用其分以爲大舉譬之逐盜救火之¶
家挺刃決水猶恐不及而内有讐賊自相乘機胠篋助燎則雖¶
有倍人之智力亦自無如之何侯之不幸[執/力]正類此天之所壞¶
誰能支之祚去炎漢不待隕星而後知矣嗟乎國之興亡天也¶
而千載之下君子獨遺憾於蜀漢之事者非以武侯故耶至其¶
故壘遺墟獨爲之愛惜不已乃其忠義之激人不獨其法制陣¶
伍之妙也不然則竇憲嘗勒八陣以擊匈奴晉馬隆用八陣以¶
復涼州是在侯前已有之而後亦未嘗亡也功旣有成而後世¶
猶所罕稱述况能傳其遺跡至今乎愼嘗放舟過夔門弔永安¶
<pb:CK-KZ_JY310_07p043a>¶
之宮尋陣圖之蹟維時春初水[執/力]正殺自山上俯視下百餘丈¶
皆聚細石爲之凡八行二十四蕝土人言夏水盛時沒在深淵¶
水落依然如故在吾新都者其地象城門四起中列土壘約高¶
三尺耕者或剗平之經旬餘復突出此乃其精誠之貫天之所¶
支而不可壞者葢非獨人愛惜之而已耳慶陽韓君大之以進¶
士出宰吾邑始至拜侯之荒祠次觀遺壘重有感焉謂愼日之¶
[罕-干+不]篆鍥燕然銘石[蓻/云]焉爾人不足稱也愛其[蓻/云]者不泯其跡矧¶
侯之地而可忽諸君陳圖在夔者有和叔獨孤之記少陵東坡¶
之詩四方灼知而此顧泯焉無所表識使往來不軾樵牧者不¶
禁非󽉰歟祠宇行當新之陣圖所在欲伐石樹道左大書曰諸¶
<pb:CK-KZ_JY310_07p043b>¶
葛武侯八陣圖碑陰之辭子宜爲之夫崇賢存古以示嚮往焉¶
循良事也推表山川考記往昔者則史氏職也遂書之使刻焉¶
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p044a>¶
　　浣花草堂記　　　　　　　　　　　　陳文燭¶
浣花草堂杜工部舊居也楊文忠公記之詳矣予入蜀遊焉因¶
歎曰有唐至今赫赫盛哉何無以茅爲亭者乃鍾祥劉公庠安¶
陸楊公芷番愚王公原相餘姚周公思充肥鄉張公思忠長洲¶
杜公詩平定甄公敬命經厯王忠創爲之而題曰乾坤一草堂¶
俾當年所營茅屋千載如新也余坐其中見層軒所面卽百花¶
潭水而幽澄入戶足消客愁者又鸂䳵飛鳥時相上下風月之¶
夕則榿林翠竹作嗚嗚聲如垂老之别無家之歎忠臣義士聞者¶
淚不可禁亭外老樹飽厯霜雪其凌霄之狀若俯挺之之子而¶
小之流落景光咸在亭中假令子美有知當驚二三公知已於¶
<pb:CK-KZ_JY310_07p044b>¶
百世之後矣嗟乎祿山之亂遠依嚴武在唐上元間公有大不¶
得已者方其茅屋爲風所破歎曰安得大廣厦更被天下寒眞¶
壯士哉可以許稷契矣後世奈何以詩人之雄槩子美哉記之¶
俾修亭者無忘誅茅之意云¶
¶	
¶	
¶	
¶	
¶	
¶	
<pb:CK-KZ_JY310_07p045a>¶
　　蜀川松菊亭記　　　　　　　　　　　黃庭堅¶
期於名者入朝期於利者適市期於道者何之哉反諸身而已¶
鐘鼓管[弓*玄]以飾喜鈇干戈以飾怒山川松菊所以飾燕閑者¶
哉貴者知軒冕之不可認而有收其餘日以就閑者矣富者知¶
金玉之不可守而有收其餘力以就閑者矣蜀人韓漸正翁有¶
范蠡計然之策有白圭猗頓之材無所用於世而用於其褚中¶
更三十年而富百倍乃築堂於山川之間自名松菊以書走京¶
師乞記於山谷道人山谷逌然笑曰韓子眞知金玉之不可守¶
欲收其餘力而就閑者予今將問子斯堂之作將以歌舞乎將¶
以研桑乎將以歌舞則獨歌舞而樂不若與人樂之與少歌舞¶
<pb:CK-KZ_JY310_07p045b>¶
而樂不若與眾樂之去歌舞者豈可以樂此哉䘏饑問寒以拊¶
孤折劵棄責以拊貧冠婚喪葬以拊宗補耕助歛以拊客如是¶
則歌舞於堂人皆粲然相視曰韓正翁而能樂之乎此樂之情¶
也將以研桑何時已哉金玉之爲好貨怨入而悖出多藏厚亡¶
他日以遺子孫賢則損其志愚則益其過韓子知及此空爲之¶
哉雖然歌舞就閑之曰以休研桑之心反身以期於道豈可以¶
無孟獻子之友哉孟獻子以百乘之家有友五人皆無獻子之¶
家者也必得無獻子之家者與之友則仁者助施義者助均智¶
者肋謀勇者助決取諸左右而有餘使宴安而不毒又使子弟¶
日見所不見聞所不聞賢者以成德愚者以寡怨於以聽隱居¶
<pb:CK-KZ_JY310_07p046a>¶
之松風裛淵明之菊露可以無愧矣¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p046b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p047a>¶
　　秋日宴山亭序　　　　　　　　　　　王　勃¶
昔王子敬瑯琊之名士常懷習氏之園阮嗣宗陳留之俊人直¶
至山陽之坐豈非琴樽遠契必兆朕於佳辰風月高情每流連¶
於勝地是以東山可望林泉生謝客之文南國多才江山助屈¶
平之氣况乎楊子雲之故地巖壑依然宓子賤之芳猷[糸*玄]歌在¶
屬紅蘭翠菊俯映砂亭黛栢蒼松深環玉砌參差夕樹煙侵橘¶
柚之園的厯秋荷月照芙蓉之水旣而星迴漢轉露下風高銀¶
燭掩花瑤觴抒興一時仙馭方深擯俗之懷五際飛文纔動緣¶
情之作人分一字四韻成篇¶
¶	
<pb:CK-KZ_JY310_07p047b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p048a>¶
　　遊峨眉前記　　　　　　　　　　　　尹　伸¶
按洞天記峨眉爲靈陵太妙之天近在維桑六百里内余神往¶
有日矣癸丑三月始得買錦川之舟拉一友以行至嘉州登凌¶
雲山勝峰古雪皥然眉上一宿而達峨眉縣南行四里至聖積¶
寺距寺里許爲普安橋西折而上農舍佛剎碁布相望馬蹄微¶
[⺡*((刃*刃)/止)]已界泉石矣尋阪而上廣馗層級徒騎俱快名解脫坡石枏¶
銀杏大可數圍十尋許乃葉檀欒如葢行者蔭之此所謂楠木¶
坪也坪東北爲授道臺卽皇帝問道處山開於皇人大士踞其¶
巓而宮之道跡遂爲灌莽今無有過而問之者三里許卽馬鞍¶
山稍下爲天臺菴萬定橋橋頭一石頵砡當塗左方兩石蹲樹¶
<pb:CK-KZ_JY310_07p048b>¶
間清泉迸出滙而爲潭可數毫髮惜福夀字爲石上瘢耳俗謂¶
陳圖南筆無據自楠木坪至此新篁橚矗不下億萬竿夾道與¶
杉栢爭茂登靈文閣大坪白崖諸峰圭斷璧連宛然几案間亦¶
峨眉一奇也移數武卽歌鳳臺以陸通名過中峰寺里許輒隱¶
隱聞磅𥐪聲稍下則一閣翼然介兩橋之間溪水分流各貫一¶
橋而出氣[執/力]雄强未易搪探石承其下牙槎齟齬以怒之反性¶
擢德譸張爲幻至於凌疾霆襄巖[敖/石]石亦受其鍥擊乃稍柔伏¶
以霽其怒則又澹澹然凝縹如不流良久遵磴道而上是爲白¶
龍洞洞前一片濃翠從斜坂來則别傳和尙所植楠也其數如¶
法華經登慈聖菴暝色歛矣菴糜上方金錢複閣四成窗櫺疎¶
<pb:CK-KZ_JY310_07p049a>¶
朗爲山中精舍之冠海會堂稍稍稱是惟所謂佛牙者輪囷一¶
片骨劣有𪙉痕耳萬年寺數灾今爲甓殿以禦之晶瑩可鑒出¶
寺之背爲頂心坡覔筍輿卒卒不得因登黑水寺懸磴千尺林¶
木翳然溪有橋橋有蔭室卽惠通騎虎渡處所云八音池己鞠¶
爲茂草矣余留慈聖菴者三宿邑侯聞之始給筍輿輿不用輔¶
而用引引與肩各四人升則引者支離負繩降則弛繩而輓其¶
末升常數倍於降則輿上之身亦如負膝忘其觸吾胸也足忘¶
其觸人脛也拘拘然頓則取償於步步而後知輿之適己頂心¶
坡以上狹而修者曰鵞項嶺冥而深者曰大小雲壑縟而差堪¶
托足者日翠竹坪大都目之所迎卽足之所戒目與足時時交¶
<pb:CK-KZ_JY310_07p049b>¶
戰而心調之次初殿脫輕袿易夾纊初殿而前屋不得瓦瓦不¶
得陶樹不得頴步不得度輿者徒者悉倍其力向雲嵐岑樾中¶
作跫然聲無何而雷洞坪矣坪去洞不知其幾千萬仞黝然沈¶
碧之中微見峻壁開坼是爲女媧鬼谷諸洞鴻荒世界乃在游¶
人足底余倚石一俯不覺大叫友人牽余衣一大叫忘其有語¶
禁也往聞經此者或挾腥具或小喧便有奔雷暴雹今不然豈¶
神物他徙耶至圓覺菴偶雨留滯三日稍霢霂舁輿趨光相寺¶
時夕陽欲曛頗爲氛霾所薄雲波吞吐與攢峰複嶺共爲動搖¶
烟烟煴煴間出藍蔚一片山耶雲耶天耶危欄一髮五體若墮¶
其將惴惴焉𨚫而西則晒經瓦屋斬然堆翠可指諸掌遠探天¶
<pb:CK-KZ_JY310_07p050a>¶
竺雪峰岷山象嶺僅從僧口得之溟涬有亡之間而己剛風飂¶
飂凛然髮立遂從七寶臺寓目銅殿便下淨土菴雨[月*去*⻏]又到睫¶
上矣明日逡巡下頂復問洪椿坪龍門洞之奇僧有爲余先導¶
呼應菴者策蹇詰屈而上有龜石有旣涼泉大士茂眞與孫思¶
邈弈因有呼應之名果爾亦自韻事復取道雙飛橋過牛心寺¶
寺之左爲丹砂洞卽思邈隱處寺而下非沿厓隒卽度懸棧傾¶
欹轉戾遂不可騎百步之内鳴泉曳練沓嶂連墉而象鼻以上¶
十二峰娟娟人立又巖腹埳窞時有垂乳如菡萏頗類明月峽¶
故亦稱白雲峽也劚峰之半乃成坪坪四叠而成閣諸衲聞客¶
至皆披緇掬香拱揖道左方下食魚貫登堂鵠立梵誦聲震巖¶
<pb:CK-KZ_JY310_07p050b>¶
谷游人爲之冷然而複廬邃閣跏趺面壁者數十人山中道風¶
未有勝於兹刹者也飯罷尋故道而北披榛得石如牛心因以¶
名寺此爲前牛心而鄰橋者則後牛心也當兩溪合流處上下¶
又各有石如雞冠馬鬣碧膩多態越日復從萬定橋東北折穿¶
林出林盡一長石臥溪上俗名石船枏木坪已見之膚理縱橫¶
亦異他石過此瀑流無數長則十數丈短則數丈銀虬素影蜿¶
蜒叢薄之中目不勝瞬其不能瀑者則絲絲出礨孔中稍差參¶
不成簾淅[氵*厯]之聲都爲壯湍所奪此又一奇也溪之南大石岌¶
嶪劃然中開名龍門洞兩岸皆絶壁高數十仞行者據木梯而¶
下以臀行梯盡編竹丈許跨溪上作蟹行洞深廣約二十尺殊¶
<pb:CK-KZ_JY310_07p051a>¶
朗豁其上磊磊多懸癭左壁雙鈎龍門字舊云蘇長公筆亦無¶
據自此還遂分天臺半榻送祝融丈人友人已先余歸數日矣¶
友人名向松喜談玄導僧名永宣頗談詩¶
¶	
¶	
¶	
¶	
¶	
¶	
¶	
<pb:CK-KZ_JY310_07p051b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p052a>¶
　　大江考　　　　　　　　　　　　　　楊　愼¶
江出岷山其源實自蜀西戎萬山來至嘉州而沬水自嶲州合¶
大渡河穿夷界十山以會之至叙州而馬湖江會之又十五里¶
而南廣江會之至瀘州而内江又自資簡會之至重慶而嘉陵¶
江自利閬果合等州會之至涪州而黔江合南夷諸水會之至¶
萬縣而開江水自開達等州會之夫然後總而入峽是江自峽¶
而西受大水凡八及出峽而下岳陽則會之者洞庭湖所受湖¶
南北諸水也又自是而下鄂渚則會之者漢口所受興元諸水¶
也又自是而下黃州東四十五里則會之者巴河也又自是而¶
下九江則會之者彭蠡今名鄱陽湖所受江東西諸郡水也又¶
<pb:CK-KZ_JY310_07p052b>¶
自是而下則會之者皖水所受淮西諸水也夫然後總而入海¶
是以自峽而東又受大水凡五略計天下之水會於江者居天¶
下之半其名稱之大而可考者凡十有三故日江源其出如甕¶
而能滔滔萬里達海所受者眾也嗚呼問學者可以觀矣¶
¶	
¶	
¶	
¶	
¶	
¶	
<pb:CK-KZ_JY310_07p053a>¶
　　三峽考　　　　　　　　　　　　　　徐　翓¶
古來三峽罔不知之然有二焉自夷陵州西上南津關始入西¶
陵峽再爲明月峽北峰上有石穴如規故名再上卽黃牛峽南¶
有黃陵廟宜都記云自黃牛灘東入西陵界一百里許山水紆¶
曲林木高茂哀猿三聲巖谷響應者卽此此楚西之三峽峽之¶
南門蜀江之委尻也上溯歸州由巴東過東西瀼溪始入巫峽¶
再經巫山入鬼門關爲歸峽再上卽瞿塘峽在白帝城西舊亦¶
名西陵峽灧澦堆當其口水經云杜宇所鑿連亘七百里重巖¶
叠嶂隱蔽天日非亭午夜分不見日月者卽此此川東之三峽¶
峽之北戶蜀江之咽喉也他如歸州之空舲峽俗訛爲通霛甚¶
<pb:CK-KZ_JY310_07p053b>¶
誤由新灘上靈芝峽兵書峽又南陽峽俗名母猪灘與小江之¶
巴陽峽第有峽名非如三峽之壁立也至於歸峽内之風箱峽¶
興山之建陽峽巴縣之温湯峽又有明月峽涪州之奚龍峽木¶
洞驛之青草峽銅鑼峽魚洞驛之黃山峽洛黃峽或見載[言*已]或¶
出傳聞又三峽外之險峻處非天涯游子不厯非濟川舟楫不¶
經皆足漩舟魚民者也若其萟林獨步詞源倒流應俟相如太¶
白子美三蘇諸公余竊掬苕水涓涓望洋岷川云爾是爲考¶
三峽中峰巒形象離奇石色詭異有坦上泐下而𥖎頭者有磨¶
盤層纍而矗峙者有蒼黃排障而摺屏者有赤赭橫舒而城列¶
者有青碧如太湖石而紫黟如霞蒸霧翳者有平夷端好如坡¶
<pb:CK-KZ_JY310_07p054a>¶
塘如堦墄如槃陀而不斧鑿者有白質黑章蒼質紫章凹凸相¶
錯而如櫺星門者有如皺縠疊波披麻插㦸而斜袤積銕者大¶
抵畫家諸法罔不備具此中他若宛肖人形依稀物類更自獻¶
怪爭奇而險惡萬態焉峰趾直卓江底駛流觸則濤驚凡長年¶
非老於岷江稔識水石出沒灘瀨高卑不易操舟也土人及商¶
旅咸呼長年爲太公朝暮酒饌必先必恭葢以舟中羣命皆秉¶
於長年之手不啻祖父之耳江舟多三板五板六櫓八櫓上下¶
俱紆迴石林間有觸立破而狎習射利者冒險不休入川之舟¶
每於江陵製火杖一二副各長百餘丈故一各百丈以毛竹四¶
破之首尾連綴緝以白麻每一火杖用夫二十餘縴之舟中一¶
<pb:CK-KZ_JY310_07p054b>¶
人鳴鼓緩急節之遇數舟駢集則鼓聲喧闐夫聲喊閙震動峽¶
路矣兩巖猿猱狎人百十羣㪚有獮雛如小鳥跳擲枝間緣竹¶
巖壁可玩也峽中剩有隙地壅爲畝塍如盤如盂稍通耕夫樵¶
子仰視之見衣白人正如栗粘絕壁又如蝸蜒高垣亦一殊覯¶
志載白帝至江陵凡一千二百餘里詩咏朝辭白帝莫江陵又¶
云千里江陵一日還者狀江流之迅駛極矣然實言非虛語也¶
昔二商以暑月放筏正灧澦堆散髮之時暮薄令行筏棹人十¶
餘牽挽雙纜就巖欲泊忽水疾斷纜而筏逝矣棹人弗克登二¶
商亦難顧戀駭伏篷牕任筏旋舞風濤間終宵魂魄失措以爲¶
魚腹中肉也黎明止餘喘息向曉强起諦眎之則江陵葦岸廬¶
<pb:CK-KZ_JY310_07p055a>¶
井炊煙已驚喜交集茫然若有神助迄今商人有䖍禱齋沐放¶
神簰者¶
峽内民居雖鮮實可漁可樵亦可耕可避世時有茆茨數楹而¶
三板小艇每措諸陸欲漁樵則放之隙地沙土宜黍稷菽麥獨¶
不宜秔秫耳又一種自滇中來者曰雲南稗一曰鷹爪稗以形¶
似名亦播種畦植與五穀爭價東南所無也若從夷陵渡江涉¶
險陸行則有一碗水蛇倒退鬼見愁鵓鴿𨉖天諸峻嶺又有馬¶
闌大雅舟坪巷口猴兒九戰梅子哨樓諸名坡皆崇岡峭磴足¶
趼馬瘏者也自是而上約五六百里由巴東出巫山較江行稍¶
徑而危困特甚¶
<pb:CK-KZ_JY310_07p055b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p056a>¶
　雲南¶
　　山川志　　　　　　　　　　　　　　楊　愼¶
　　　玉案山¶
玉案山在雲南府城西二十五里一名列和䝉山秀麗多泉石¶
石有碁盤山北平坡中有三泉如盆池郡人春日游賞於此山¶
中有玉案蘭若¶
　　　金馬山¶
金馬山在東二十五里西到碧雞山中隔滇池山不甚高而綿¶
亘西南數十里上有長亭下有金馬關¶
　　　碧雞山¶
<pb:CK-KZ_JY310_07p056b>¶
碧雞山在西南三十里東瞰滇澤蒼崖萬丈綠水千尋月印澄¶
波雲橫絶頂雲南一佳景也漢宣帝時方士言益州有金馬碧¶
雞可祭祀而致王褒往祀至蜀而卒顔師古謂金形如雞碧形¶
如馬未知果否¶
　　　太華山¶
太華山在碧雞山西北¶
　　　[朿*欠]雺山¶
[朿*欠]雺山在嵩盟州東四十里世傳䝉世隆征烏䝉得四女歸至¶
此山四女遙望故鄉俯仰歎息忽山顚霧結三峰蠻謂三爲[朿*欠]¶
注爲雺其山𡷾崒獨峻登眺則雲南悉在目中又名峻䓤山¶
<pb:CK-KZ_JY310_07p057a>¶
　　　滇池¶
滇池在府城南一名昆明池一名滇南澤周廣五百餘里合龍¶
盤江黃龍溪諸水滙爲此池中産衣鉢蓮花盤千葉蘂分三色¶
下流爲螳蜋川中有大小臥納二山史記滇水源廣末狹有似¶
倒流故曰滇漢武帝欲伐滇國於長安西南穿昆明池象之以¶
習水戰¶
　　　瀑布泉¶
瀑布泉在府城西二十里寶珠寺後崖高十餘丈泉自上注下¶
噴珠濺沫清澈可愛¶
　　　點蒼山¶
<pb:CK-KZ_JY310_07p057b>¶
點蒼山在大理府城西高千餘仞有峰十九蒼翠如玉盤亘三¶
百餘里山頂有高河泉深不可測又有瀑布諸泉流注爲錦浪¶
等十八川䝉氏封爲中嶽¶
　　　鳳羽山¶
鳳羽山在浪穹縣西南三十里舊名羅浮山相傳䝉氏細奴邏¶
興時有鳳翔於此故名鳳羽後鳳死每𡻕冬眾鳥哀弔其上故¶
又名鳥弔至今土人於鳥來時舉火取之鳥見火輒赴火自死¶
　　　九曲山¶
九曲山在洱河東百餘里峰岳攢簇狀如蓮花九盤而上又名¶
九重巖上有石洞人莫能遇¶
<pb:CK-KZ_JY310_07p058a>¶
　　　西洱海¶
西洱海在府城東古葉榆河也一名洱海又名西洱河源自鄧¶
川合點蒼山之十八川而滙於此形如人耳周三百餘里中有¶
羅筌濃禾赤厓三島及四洲九曲之勝下流合於樣備江濃禾¶
島形如几案故又名玉案山¶
　　　判丈山¶
判丈山在臨安府城南二十里高千餘仞中有三峰削出如筆¶
架昔大理段思平外舅爨判居其上因名有祠在焉¶
　　　碧玉峰¶
碧玉峰在寍州北五十里巖石磷磷下瞰撫仙湖波光涵浸如¶
<pb:CK-KZ_JY310_07p058b>¶
碧玉上有碧玉神祠傍有石如懸鍾又名石鍾巖¶
　　　玉壁山¶
玉壁山在定遠縣東六十里高可千仞望之色如玉壁其東有¶
鳳羽山南有易者山北有絶頂峰皆丹崖壁立高出羣山之表¶
　　　雪山¶
雪山在麗江府西北二十餘里一名玉龍山條岡百里巋巍十¶
峰上插雲漢下臨麗水山巓積雪經春不消巖崖澗谷清泉飛¶
流䝉氏異牟尋封爲北嶽¶
　　　九隆山¶
九隆山在司城南七里山有九嶺又名九坡嶺沙河源出於此¶
<pb:CK-KZ_JY310_07p059a>¶
相傳昔有一婦名沙壺浣絮水中觸沈木有感因孕産九男後¶
沈木化爲龍眾子驚走惟季子背龍而坐龍因砥其背蠻語謂¶
背爲九謂坐爲隆故名九隆長而黠遂推爲酋長山下又有一¶
夫婦生九女九隆兄弟娶之種類遂蕃皆刻畫其身象龍文於¶
衣皆著尾世居此山之下諸葛亮南征時鑿斷山脈以泄其氣¶
有跡存焉¶
　　　哀牢山¶
哀牢山在司城東二十里本名安樂夷語訛爲哀牢絶頂有一¶
石如人坐懷中有二穴名天井土人於春首視水之盈涸以卜¶
𡻕之豐凶至者見水溢以爲吉兆穴下相通取左穴水則右穴¶
<pb:CK-KZ_JY310_07p059b>¶
水涸取右亦然又山下有一石狀如鼻二泉出焉一温一涼號¶
爲玉泉故又名玉泉山¶
　　　博兩山¶
博兩山在永平縣西南四十里一名金浪顚山一名丁當丁山¶
極爲險隘乃蒲蠻出沒之所¶
　　　瀾滄江¶
瀾滄江經司城東北八十五里羅岷山下漢明帝兵開博南行¶
者愁怨作歌漢德廣聞不賔度博南越瀾津度瀾滄爲他人渡¶
舊處以竹索爲橋後廢本朝洪武末鎭撫華岳鑄三鐵柱於岸¶
用以維舟¶
<pb:CK-KZ_JY310_07p060a>¶
　　　方丈山¶
方丈山在鶴慶府城南一百里巍然峻拔山半有洞中有池深¶
不可測水滴巖下如方響音昔䝉氏羅閣鳳琢觀音像於壁故¶
又名觀音山南詔名山凡十七此其一也¶
　　　䝉樂山¶
䝉樂山在景東府北九十里一名無量山高不可躋連亘三百¶
餘里中有石洞深不可測一峰特出狀若崆峒䝉氏封爲南岳¶
其南有泉爲通華河其北有泉爲清水河俱東入於大河¶
　　烏䝉山¶
烏䝉山在祿勸州東北三百里一名綘雲露山北臨金沙江山¶
<pb:CK-KZ_JY310_07p060b>¶
有十二峰聳秀爲一州諸山之冠八九月間常有雪其頂有烏¶
龍泉下流爲烏龍河䝉氏封此山爲東岳¶
　　　高黎共山¶
高黎共山在司城東北一百二十里一名崑崙岡夷語訛爲高¶
良公山極高峻介騰衝潞江之間冬月潞江無霜其山頂霜雪¶
極爲嚴沍䝉氏封爲西岳其頂有分水泉極清冽行者咸掬飲¶
之¶
　　　臥獅山¶
臥獅山在法寶山之南五里以形名高百丈餘袤二里其山俗¶
名臥獅窩其下有洞日芭蕉廣二尋高稱之入深百五十步其¶
<pb:CK-KZ_JY310_07p061a>¶
中石乳燦爛有如蓮如鐘如傘之異故又名石花¶
　　雲巖山¶
雲巖山在城北二十五里高二百丈餘盤爲三里許雜木陰森¶
巖石深百步中有石橫臥於下長丈餘好事者鑿而爲佛建寺¶
以覆之扁曰雲巖臥佛其左有洞洞門高三尺深十丈餘寺外¶
築臺建門臺下有池東望泬㵳足爲佳麗¶
　　　羅岷¶
羅岷在城北八十里卽蘭滄江西岸高千丈餘延袤四十里舊¶
傳䝉氏時有僧自天竺來者名羅岷常作戲舞山石亦隨而舞¶
後沒於此後人爲之立祠祀之巖下時墜飛石過者驚趨俗謂¶
<pb:CK-KZ_JY310_07p061b>¶
之催行石按飛石本巖上野獸抛踏而下相傳有人於將曉時¶
見石自江中飛上霧中甚多羅岷之南爲險山[執/力]極峻絶邇年¶
循鳥道闢仄路以通往來行人便之¶
　　　易羅池¶
易羅池在龍泉門外瞰九隆山麓泉由地噴者九竇滚滚沸出¶
不舍晝夜郡人神之因名曰九龍池周遭甃以磚石内有荷花¶
夏月盛開西岸有二亭其一舊名觀瀾御史陰汝登重建題曰¶
龍池春曉其一跨沸泉之上舊名偕樂副使郭都震重建題曰¶
九龍清派泉石澄清游人絡繹足爲一方形勝¶
¶	
<pb:CK-KZ_JY310_07p062a>¶
　　石門山[言*已]　　　　　　　　　　　　　李元陽¶
石門山在點蒼山之背嘉靖甲寅春首予約雪屏趙中丞史城¶
楊江津遵洱河厯天橋出宿漾鼻村舍翌午至金牛屯飯當孔¶
道有石如牛村因得名騎向石門亂石荆榛且行至則兩壁牆¶
立青蒼萬仞有若門焉予窺其中萬松參天高巖蔽日陰森窈¶
窕深十餘里窄處如鐵硤廣處如桃源兩岸石苔不可著足南¶
崖峻削石色蒼然北崖亦斗絶然石上負土松湂之際可亭可¶
廬流泉穿石往往成渠靜默有頃但聞水聲淙淙如鳴琴珮玉¶
林際鳥語素昔未聞令人起絕粒之想東望一峰尖削積雪未¶
消正臨壑上時日亭午蒼翠之中植一玉筍與壑中水石相爲¶
<pb:CK-KZ_JY310_07p062b>¶
照耀忽有驚颷從空飛墜聲如鍧雷凛乎不可留從者扶挽而¶
出有野老來告曰壑底無人行須從高處俯瞰則壑中景物不¶
能遁藏矣予三人乃折東北緣陂坡而升數里至一寺汲泉瀹¶
茗少憩又東一里所有大石四面如削村人搆亭其上今燬矣¶
又東南升三里至仙眞閣閣之南有石洞洞前石檻可[溤/心]則見¶
嚮之石門在其西下視數千尺壑底水石或窪如盎或方如槽¶
黛蓄膏渟不可名狀微風度壑如怒濤擊撞乃知嚮之雷鍧處¶
畢使然也二公曰使此景在淮陽吳越之間當塗金碧以飾之¶
寸土之價可值千萬而棄於荒莽誠可惜哉因坐洞中賦詩小¶
酌二道士獻盤蔌不知其名嘗之甘食盡再索予曰山居自有¶
<pb:CK-KZ_JY310_07p063a>¶
美食奚必炙乎二公曰然聞此山有名石巖侵曉騎行三十里¶
遙見一物如白蓮傑出翠微中僮僕皆讙譁騎者如策輿者努¶
挽至則有佛宮倚巖而構以地里計之當在點蒼悉達場之背¶
四望空濶心目豁然便有御長風凌倒景之意雪屛曰昔者觀¶
於大壑則思守獨乃今觀於綿𣺌則思遠游二者將何取衷哉¶
史城曰昔所見者奥故思深今所見者曠故志大[執/力]使然也予¶
曰境變則體殊情生則智隔皆有乖於聖人之常者也得聖人¶
之常者安安而能遷奥曠游守非一非異矣愧予雖解而未造¶
也二公皆首肯遂下山由捷路行至繩橋爲漢求蒟醬之路至¶
湍溪爲唐御史唐九徵立銅柱之地今失其處矣比入漾濞巳¶
<pb:CK-KZ_JY310_07p063b>¶
昬黃李濞川邀至其宅夜酌甚懽又秉炬行八九里宿尹氏村¶
舍明日早發途次見急湍怪石輒停輿坐玩至温泉思解衣浴¶
時日已銜山中止薄暮復至中丞宅留飲乃别¶
¶	
¶	
¶	
¶	
¶	
¶	
¶	
<pb:CK-KZ_JY310_07p064a>¶
　　花甸記　　　　　　　　　　　　　　李元陽¶
花甸在點蒼山西北深谿中距城郡七十里予懷兹甸尙矣人¶
事積阻衮衮𡻕華一日楊子夀過予道花甸之勝予因考野史¶
益得其詳復子夀曰君但先往是日治暑雨之具庚申肩輿出¶
郭北行十餘里時首夏海色山光殊覺健人乃舍輿策馬以恣¶
眺望又十餘里則吾弟元和與某某輩施施尾馬而來日欲晡¶
投山下聖元寺炊則楊參軍春江已載酒寺樓遂相與月下嘯¶
歌聯榻而宿辛酉訪何美中之廬何發醅留客遂成一醉予偕¶
春江山行十里入萬花溪異卉秀葩名不可辨又五里至風吼¶
門皆緣翠微而行夷則騎欹則輿險則徒步至玄武祠春江先¶
<pb:CK-KZ_JY310_07p064b>¶
登曰此山如龜此水如蛇盍少坐以息僕夫澗風洒衣頓覺凉¶
冷乃起行五六里折而北豁然夷曠平甸二十里淨緣如拭至¶
此則騎馬揚鞭而騁弧者擢矢而射步者躍舞倦者嘯歌如起¶
塵世而登雲天人各朗然自異甸之東西皆連岡西岡層叠如¶
雲梯東岡壁立如掛榜萬木陰森千重蒼翠奇花異萼綴秀垂¶
瓔廣甸之中水竹區别游人來往度竹穿花旣過一區復見一¶
奥旣度一奥又見廣原曠而奥奥而曠如此者四五乃達白鹿¶
岡下岡以白國道人隆祐禧得名世傳禧在此岡修煉騎白鹿¶
仙去卽其地也岡東里許兩山如壁中夾一川袤十餘里廣近¶
百十武耳其間雜花秀木丰茸葳蕤石色蒼然窈窕修迥若門¶
<pb:CK-KZ_JY310_07p065a>¶
其北谷遂與人境隔絶矣按野史謂此中古有四村曰黃熊窩¶
曰狼香曰杉樹曰乳牛墎當是避世高蹈者居之在晉時爲吐¶
蕃略地遂無居人北行里許至銅屏山山下有南詔潭水如澄¶
墨其深莫測岸有蒲草軟厚可坐方解鞍樹陰見子夀與一道¶
士挈壺漿來僕夫吹笳與樵歌牧笛遙應互答諸人擊節相快¶
頃之潭陰雲起一眾愀然乃向白鹿岡下誅茅圍火而臥壬戌¶
登岡頂指東西岡而問焉其西岡之名曰望海曰香栢嶺曰石¶
鼓巖曰分水嶺其東岡之跡曰羅漢堂曰禮拜石曰石鼓寺曰¶
醮斗壇曰伏猿巖曰寶光石曰洞簫巖曰祈年石皆在指顧之¶
下予不能遍厯乃分遣從游二三子往觀其槩遙見一騎如飛¶
<pb:CK-KZ_JY310_07p065b>¶
而來出沒竹樹間心頗異之比至爲張斗攜餅餌餉予也予日¶
遠至二十里鳥飛亦數歇馬不澁蹄一瞬而至亂山之頂有此¶
平野信奇甸乎斗曰信哉不緣我翁何由見此誠平生一大快¶
事也相與坐岡頂有懷雪屏趙中丞雲川高少參陽川高太僕¶
同約不果來頃之分遣者亦至各陳說所見無非奇勝而分水¶
嶺則觀音大士輦巨石釃水西注鳳羽鄉灌田百餘頃攺無益¶
就有益誠神功也飯罷别子夀馬上作花甸行寄之將出甸諸¶
人倚馬回望白鹿不勝戀戀出溪至弘圭稍坐觀洱水萬頃澄¶
波少焉月出東山之上客有歌曰太湖三萬六千頃月在波心¶
說向誰予叠而和之乘月下阪渡溪與春江别投張氏莊宿焉¶
<pb:CK-KZ_JY310_07p066a>¶
癸亥過遺教寺村老攜酒杉苑拾松虬煮[𦈢*尊]壁間讀古碑字有¶
鐵畫葢法書也僧日夜來塔放光今日客至願留題因書壁而¶
去¶
¶	
¶	
¶	
¶	
¶	
¶	
¶	
<pb:CK-KZ_JY310_07p066b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p067a>¶
　　游點蒼山記　　　　　　　　　　　　楊　愼¶
自余爲僇人所厯道途萬有餘里齊魯楚越之間號稱名山水¶
者無不游已乃泛洞庭踰衡廬出夜郎道碧雞而西也其餘山¶
水葢飫聞而厭見矣及至楪榆之境一望點蒼不覺神爽飛越¶
比入龍尾關且行且玩山則蒼龍疊翠海則半月拖藍城郭奠¶
山海之間樓閣出烟雲之上香風滿道芳氣襲人余時如醉而¶
醒如夢而覺如久臥而起作然後知吾嚮者之未嘗見山水而¶
見自今始嘉靖庚寅約同中谿李公爲點蒼之游二月辛酉自¶
龍尾關窺天生橋夜宿珠海寺候龍關曉月兩山千仞中虛一¶
峽如排闥然落月中懸其時天在地底中谿與予各賦一詩詩¶
<pb:CK-KZ_JY310_07p067b>¶
成而月猶不移眞奇觀也下山乘舟至海門閣小飲壬戌復行¶
入關由混混亭而升覺眞菴北折入谷口觀寶林寺山茶因叩¶
圓海寺瀹茗煮泉坐於萬松之陰已乃柱杖下北澗渡石關至¶
鶴頂寺松竹蔭軒洱波在席相與趺坐酌酒時夕陽己沉西山¶
缺處猶露日影紅黃一綫本細末寬自山而下直射洱波僧曰¶
此卽鴛浦夕陽也餘波皆碧獨此處日光湧金時有鴛鴦羣浴¶
今則網太密此景時有時無不常然也曰但觀於湧金流采¶
已自勝耳癸亥北循山坂至金相寺廢址有唐碑爲高僧講經¶
處盤山[月*去*⻏]而西至松蘿崖石洞幽勝相與酌酒賦詩暮投感通¶
寺樓篝燈夜坐聞寺僧誦等字中谿曰六書中轉注實非考老¶
<pb:CK-KZ_JY310_07p068a>¶
而宋人妄擬後世學者遂沿而不改此不可無述願公任之予¶
遂操筆書轉註之例約千餘字彙爲一編中谿題其額曰寫韻¶
褸寓此凡二旬日而去兹寺有高皇詩十八章鐫碑山門院凡¶
三十六今存者僅半耳三月乙酉北行五里有寺曰玉局内有¶
昭文祠土人祀唐御史杜光庭之所西南有一谿叠崿承流水¶
色瑩徹其中石子𥻘𥻘青碧璀璨宛如寶玉之麗其名曰清碧¶
溪緣山麓北行二里至天臺有諸葛武侯畫刻石土人於石上¶
建八塔以識侯之蹟云東行一里至弘圭寺有浮圖高二百尺¶
規制嚴整考之野史爲隋文帝時勅建者或曰阿育王北行二¶
里至點蒼神祠卽唐書載史臣與南詔設盟處也翠微有巖異¶
<pb:CK-KZ_JY310_07p068b>¶
香酷烈予二人不能上令人候之果然廟後有問俗亭俯瞰成¶
郭樓觀海波萬頃澗松縈雲巖雪映日酤酒更酌村人薦米纜¶
食而甘之旣醉旣飽下山北行二里抵三塔寺宿寺有七樓八¶
殿皆中谿重加修建者中谿有書樓在焉因留連累日芒鞵黎¶
杖相與入瀑布溪懸流百尺其承流處有石如盤盤中有一石¶
爲瀑流所激跳躍如馬聲如雷鍧石壁上有朱字詩爲濺沫所¶
塗遠不可辨憶當時題刻懸搆千仞之上非大力不能也壬辰¶
登帝釋寺松螺蒼翠因止宿焉夜中靜默聆丁東琳瑯如琵琶¶
笙簫又如琴瑟有頃而寂舊聞兹地夜聆天樂故名其峰曰應¶
樂中谿日豈山腹空洞萬竅遞響耶予曰如此則不應有作止¶
<pb:CK-KZ_JY310_07p069a>¶
也僧曰世傳空中隕石上有帝釋像今所奉者是己帝釋爲天¶
主中最尊故有天樂隨之予曰六合之外聖人存而不言此亦¶
世外事不可以臆見度其是非也癸巳北渡兩澗乃至無爲寺¶
有汝南王碑聲如玉磬清越可聽因以木擊之歌少陵春山相¶
求之詩聞北岡有元世祖駐蹕臺後人屋之方至其處大雨忽¶
至遂趨屋下避雨軒窗洞豁最堪游目則見滿川烈日農人刈¶
麥予曰異哉何晴雨相兼也中谿曰此點蒼十景之一所謂晴¶
川秧雨者是己每𡻕五月溪上日日有雨田野時時放晴故刈¶
麥插秧兩無所妨世傳觀音大士授記而然西上里許有寺日¶
救疫山泉甘冽疫則飲之可以己病寺因得名北去四里登鶴¶
<pb:CK-KZ_JY310_07p069b>¶
雲寺寺有仙女池冲舉石相與坐嘯久之又北六里至石雲寺¶
沿溪而西過獨木橋升寶華寺其地多花卉紅紫膠轕乃移枕¶
簟以息中谿弟仲春叔期季和預煮[𦈢*尊]酒於叢薄中忽從滴乳¶
巖傍出見不覺驚喜拍手大笑因引滿盡醉是夜臥草菴殊覺¶
快適甲午同上悉達場遙見瓦屋懸搆於蒼烟之上扁曰中谿¶
小隱時已入夏猶圍火而臥晨起窺石洞猱緣細路下臨百仞¶
比歸頗有垂堂之悔出山因以相規云丁酉至陽谿厯遺愛寺¶
觀舍利塔入溪三里有一石門如圓月者羅刹洞也世傳觀音¶
大士閉羅刹於其中云又西行八九里至出佛洞巖壑幽絶可¶
以結廬又西六里爲洞天山層巒叠嶂望之蔚然顧徑路崎仄¶
<pb:CK-KZ_JY310_07p070a>¶
且空山無人乃旋轡出谷宿遺愛寺中谿謂予曰不見廬山眞¶
面目只因人在此山中必須東泛洱水臥數溪峰庶盡點蒼之¶
變耳已亥由上關水月樓放舟遵島嶼而南至金榜寺搖落無¶
僧又南觀青巓寺前巨人跡己乃南泛有崖飛出水面曰雞額¶
山維舟山隒徒步而升石磴盤旋可三百武則見削壁卷阿正¶
向點蒼十九溪峰盡在几席石山巓積雪山腰白雲天巧神工¶
各呈其伎予曰此非點蒼眞面目乎微公幾失此奇觀矣相與¶
訂約結社以終餘年經營其地約二十畝可爲蔬圃草間得柱¶
礎古瓦知爲寺場也往來久之僮僕於灌莽中得一石洞簷牙¶
戶牖大類人居中可容二榻喜不自勝曰此可免結屋之勞矣¶
<pb:CK-KZ_JY310_07p070b>¶
酌酒相慶戀戀不能去榜人催促予二人相向惆悵恐不能復¶
來勉從入舟則天光澄淨波紋沄沄遵崖壁而南壁下石窟有¶
深有淺皆漁家婦子居之生事蕭條身無完衣指予舟中几案¶
食器互相問詰葢素所未見也予二人不忍其窮各解衣投米¶
問其男子何在曰欠課爲官家所繫其情可悲也又南至鐵雨¶
崖云是羅剎欲背盟逃逝大士雨鐵以止之是其跡也崖面如¶
蜂房蟻窩大者栖鶻鷂小者巢蝠鴿聞舟人喧驚出而羣飛又¶
南至赤文島云是大士買地劵字如蠡篆不可辨識暝色欲來¶
河水浮綠乃舉棹西向洱水龍祠辭舟登閣自念放逐以來得¶
此佳游眞如隔生事矣中谿與予賡和詩若千首彙爲一帙題¶
<pb:CK-KZ_JY310_07p071a>¶
曰點蒼雜詠云¶
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p071b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p072a>¶
　貴州¶
　　貴陽山泉志　　　　　　　　　　　　愼　䝉¶
　　　木閣箐山¶
木閣箐山在宣慰司城西四十里林木蓊蔚水西之境由此而¶
入¶
　　　養龍坑¶
養龍坑在長官司兩山之間[氵*弘]渟𣽂深靈物藏其下當春初和¶
暢夷人立柳坑畔擇牡馬之貞者繫之己而雲霧晦冥類有物¶
蛇蜒與馬接其産必龍駒本朝洪武四年爲夏明昇降獻良馬¶
十其一白者乃得之於此首高九尺長丈餘不可控御詔祀馬¶
<pb:CK-KZ_JY310_07p072b>¶
祖然後[朿*力]典牧者囊沙四百斤壓而乘之行苑中久漸馴習後¶
將行夕月之禮於清涼山乘之如躡雲一塵弗驚賜名飛越峰¶
且命繪形藏焉翰林學士宋濂爲之贊¶
　　　大巖山¶
大巖山在務州縣東八十里山有一巖深邃可容百餘人時多¶
游翫於此¶
　　　蝸溪叠巖¶
蝸溪叠巖在府西一百二十里峻壁間有一石門泉從中出𡻕¶
旱禱之風雨驟作¶
　　　銅關鐵寨山¶
<pb:CK-KZ_JY310_07p073a>¶
銅關鐵寨山在潭溪長官司西南其山高峻上頗平廣可容千¶
人三面據險惟南可登¶
　　　銅鼓巖¶
銅鼓巖在黎平府城東北二十里有洞高大如屋深遠可三里¶
中有溪水橫流¶
　　　羅團洞¶
羅團洞在府城東北一十五里洞門寛大傍有石磴如牀可容¶
二百餘人¶
　　　八部山¶
八部山在普安州城東三十里諸峰皆石矗然摩空¶
<pb:CK-KZ_JY310_07p073b>¶
　　　羅摩塔山¶
羅摩塔山在州城北一百八十里四面峭壁上有寨惟一徑可¶
遠東北瞰盤江¶
　　　三一溪¶
三一溪在州治東其源有三一出沙莊一出雲南坡一出目前¶
山三流合一入於城南¶
　　　水洞¶
水洞外狹内廣其巓有通明處其中懸崖怪石狀若人獸清奇¶
可翫¶
　　　關索嶺¶
<pb:CK-KZ_JY310_07p074a>¶
關索嶺在頂營長官司治東[執/力]極高峻周迴百餘里上有關索¶
廟因名¶
　　　蔡苖山¶
蔡苖山在新添衞城東北一十里上有泉懸崖飛下宛如玉虹¶
名曰飛泉¶
　　　都勻洞¶
都勻洞在都勻長官司東一十里前門北向高廣俱一丈五尺¶
後門南向高廣四五尺洞中亂石狀如象鼻雜草叢生¶
　　　白水河¶
白水河在安莊衞城南三十里懸崖飛瀑直下數十仞爲河湍¶
<pb:CK-KZ_JY310_07p074b>¶
激若雷平日雲霧塞其下¶
　　　棲霞山¶
棲霞山府城東山半有洞日來仙頗幽勝¶
　　　南望山¶
南望山府城北深林大箐嵐氣晝昏人跡罕到¶
　　　萬勝山¶
萬勝山在思南府城南四面斗絶紅巾之亂郡人避兵於此¶
　　　石屏山¶
石屏山鎭遠府治在其下山巓有石高百丈許端直蒼潤如屏¶
　　　鐵溪¶
<pb:CK-KZ_JY310_07p075a>¶
鐵溪在府城西産異蟹¶
　　　甘梗泉¶
泉在平頭司石崖中一源湧出清濁分流有似涇渭之狀¶
　　　摩天嶺¶
在黎平府城東¶
　　　天生橋¶
一石跨潭溪廣二丈許長二十餘丈¶
　　　又¶
金𥬑安撫司界石壁千仞環繞如城水徑其下信天造也¶
　　　九溪河¶
<pb:CK-KZ_JY310_07p075b>¶
衞城東南溪流九曲綠陰夾岸每𡻕上巳曰土人浴此¶
　　　旗山¶
山在衞城東南形[執/力]峻拔¶
　　　谷峽山¶
谷峽山在大平伐司危峰峭壁惟一徑可通爲兩司之界¶
　　　木稀山¶
山在衞城東危崖陡峻石磴崎嶇僅容一馬[言*已]稱要扼之地¶
　　　響水河¶
衞城東懸崖飛瀑數十仞有聲如雷下注成河一碧萬頃¶
　　　盤江山¶
<pb:CK-KZ_JY310_07p076a>¶
山在安南衞城東與安莊衞接界石路屈曲上下峻險¶
　　　白石崖¶
衞城西南層崖峭壁幽藤飛瀑夏月過此清寒逼人眞物外隹¶
境也¶
　　　木案山¶
凱里安撫司城東茂林修竹青翠如屏嶂¶
¶	
¶	
¶	
¶	
<pb:CK-KZ_JY310_07p076b>¶
¶	
¶	
¶	
¶	
¶	
¶	
¶	
¶	
¶	
¶	
<pb:CK-KZ_JY310_07p077a>¶
　　水雲洞[言*已]　　　　　　　　　　　　　陳應和¶
貴州之外衞曰普定者卽古羅甸國也衞南十里有洞日水雲¶
焉崇山峻嶺環矗盤據遠而望之若無[𦈢*虖]可入行漸近則見巨¶
石橫列如屏似以障蔽洞口洞之内地平如砥且曠可容千餘¶
人旁有潭水下注淙淙有聲不舍晝夜水流山下三十里直入¶
普川滙爲巨津約行百步陰暗晦冥如入鬼域遂列炬前導未¶
及里許則朗然如晝心目爲之一豁仰觀之則西有一大竅其¶
圓如鏡日光穿射閃爍異常紅黃白黑諸色咸備居人稱之爲¶
四景葢以紅爲春黃爲夏白者屬秋黑者屬冬也然以意測之¶
日光正射故紅紅相對故黃近紅者光減而爲白其幽邃者光¶
<pb:CK-KZ_JY310_07p077b>¶
阻而黑焉特隨日之斜正遠近而色因以變遷理或然也洞高¶
十餘丈廣半之其西南隅最高處一右直立眞若觀音佛手提¶
籃器東南一白石甚小若鸚鵡延頸伸喙然者雖巧於增塑亦¶
莫之能過也東北有石蓮花形色種種西北特出一石柱龍鱗¶
櫛比人稱爲石龍要之石髓淋漓積久所致者下有石池溝塗¶
封埴宛若田制以其在石龍之下故又稱之爲龍田云¶
¶	
