#-*- mode: org; -*-
#+TITLE: 太上道德眞經集註
#+DATE: 2011-05-31 15:53:05
#+PROPERTY: kxid KX048
#+PROPERTY: pinyin Taishang Daode Zhenjing Jizhu
#+PROPERTY: baseedition CK-KZ
#+PROPERTY: source 重刊道臧輯要考正版
#+PROPERTY: dz DZ0707
#+PROPERTY: id JY049
<pb:CK-KZ_JY049_02p001a>¶
@fw重刊道藏輯要　　　　　　　　　　　　　心集六¶
* 太上道德眞經集注　　　　　@by宋鶴林彭耜纂集¶
　　
** 道可道章第一¶
道可道非常道名可名非常名¶
　御註曰無始曰道不可言言而非也又曰道不當名可道可¶
　名如事物焉如四時焉當可而應代廢代興非眞常也常道¶
　常名自本自根未有天地自古以固存¶
　碧虛子陳景元曰夫道者杳然難言非神口所能辨故心困¶
　焉不能知口辟焉不能議在人靈府之自悟爾謂之無爲自¶
　然也¶
<pb:CK-KZ_JY049_02p001b>¶
　涑水司馬光曰世俗之談道者皆曰道體微妙不可名言老¶
　子以爲不然曰道亦可言道耳然非常人之所謂道也名亦¶
　可强名耳然非常人之所謂名也¶
　潁濱蘇轍曰莫非道也而可道者不可常惟不可道而後可¶
　常耳今夫仁義禮智此道之可道者也然而仁不可以爲義¶
　而禮不可以爲智可道之不可常如此惟不可道然後在仁¶
　爲仁在義爲義在禮爲禮在智爲智彼皆不常而道常不變¶
　不可道之能常如此道不可道而况可得而名之乎凡名皆¶
　其可道者也名旣立則圓方曲直之不同不可常矣¶
　臨川王安石曰常者莊子謂無古無今無終無始也道本不¶
<pb:CK-KZ_JY049_02p002a>¶
　可道若其可道則是其迹也有其迹則非吾之常道也道本¶
　無名有可名則非吾之常名葢名生於義故有名也¶
　葉夢得曰道無物不可得而名聖人無意於言卽已苟欲言¶
　非名之則無以顯其道故存其不可道不可名者以爲之常¶
　而設爲可道之道可名之名以寄其非常此老氏之書所以¶
　作也¶
　淸源子劉驥曰道言其體名言其用可道可名猶百家眾技¶
　也各有所長時有所用不該不徧非眞常也¶
　黃茂材曰常之爲言長也久也道與天地相終始其爲長久¶
　豈人所能言哉若使可得而道可得而名則是世人之見何¶
<pb:CK-KZ_JY049_02p002b>¶
　足以爲常經曰吾不知其名字之曰道道惟有一而已何以¶
　與名對老子之意欲詳以長久之道示人者耶¶
　本來子邵若愚曰大道者至虛至靜無形無名不可以視聽¶
　求不可以思議知不可以語言及此無始無終常在不改之¶
　道自虛無始化一氣因有一氣之跡是故可道旣云可道則¶
　非常存之道旣有一氣之名則非常存之名¶
無名天地之始有名萬物之母¶
　御註曰道常無名天地亦待是而後生莊子所謂生天生地¶
　是也未有天地孰得而名之故無名爲天地之始有天地然¶
　後萬物生焉故有名爲萬物之母¶
<pb:CK-KZ_JY049_02p003a>¶
　碧虛子陳景元曰無名者指其道而言之也夫萬化未作無¶
　可强名但妙本之始卽降渾淪之樸將離則易之太極生兩¶
　儀也有名者指天地而言之也天施地化茂養萬物亭之毒¶
　之如母養子故曰有名萬物之母夫大道杳冥豈係乎有名¶
　無名哉聖人立教以明本迹之同異爾¶
　涑水司馬光曰天地有形之大者也其始必因於無故名天¶
　地之始曰無萬物以形相生其生必因於有故名萬物之母¶
　曰有¶
　潁濱蘇轍曰自其無名形而爲天地天地位而名始立矣自¶
　其有名播而爲萬物萬物育而名不可勝載矣故無名者道¶
<pb:CK-KZ_JY049_02p003b>¶
　之體而有名者道之用也¶
　道眞仁靜先生曹道沖曰無名謂道本無名非有非無不涉¶
　器位所謂生天地始萬物者也分靈散景降在人身則爲神¶
　性大道虛寂次道者德也德者得也萬物得之而成是生眞¶
　一一者有名之始而沖氣爲一謂之太極太極生天地沖氣¶
　委和降於胎中積者爲形妙者爲息是謂命也人生天地中¶
　天地無爲因人顯用三才備矣萬物成矣故曰母¶
　葉夢得曰昔者佛氏葢嘗爲色空之說自無適有謂之色色¶
　出於無則雖色而未嘗不空自有入無謂之空空反於有則¶
　雖空而未嘗非色色與空雖黃帝神禹不能窺其間矣聖人¶
<pb:CK-KZ_JY049_02p004a>¶
　亦何心焉卽有以爲有無物而非有故以有名爲萬物之母¶
　天地亦由之而生卽無以爲無無物而非無故以無名爲天¶
　地之始萬物亦由之而隱¶
　淸源子劉驥曰大道無形生育天地方其未有天地孰得而¶
　名之故無名天地之始大道無名長養萬物及其旣有萬物¶
　則有形之可名故有名萬物之母¶
　黃茂材曰天地之始其果無乎若其果無孰從而始無名非¶
　無也不可得而名故爾及其旣有其果有乎亦强爲之名耳¶
　經曰惚兮恍其中有象恍兮惚其中有物又曰有物混成皆¶
　强名也母者謂其能生物也有天地然後有萬物故先天地¶
<pb:CK-KZ_JY049_02p004b>¶
　後及萬物其言次序如是¶
　程大昌曰天地也者總司造化開闔往復在域中旣極其大¶
　矣而老氏又卽天地之上别立一目而名之曰無且曰此之¶
　無者可以名爲天地之始也諸如此類皆儒流疑以爲虛夸¶
　無實者也然而易之兩儀卽天地也而生兩儀者實爲太極¶
　太極也者非天非地而能該天地以立於是時也無儀可倣¶
　無數可數故老氏易其名而命以爲無也凡老子之謂無約¶
　其等級則與太極正相應也名雖異而理正同也又曰老氏¶
　之形容此有凡三易其名而實同一理借數言之則爲一一¶
　者可以生萬而未至爲萬也倣形而言則爲像對器而言則¶
<pb:CK-KZ_JY049_02p005a>¶
　爲樸曰象曰樸又皆可以爲形爲器而其形器未及凝結者¶
　也是故上之已不爲無而下之未至爲物則此之謂有者無¶
　古今彼此之間而常爲物生之祖也¶
　本來子邵若愚曰未現一氣已前無形無名之時此卽天地¶
　之始此不可言之道緣有一氣之名爲生萬物之母此可言¶
　之道乃知我身從一而有人能以一爲法悟入而見大道¶
常無欲以觀其妙常有欲以觀其徼¶
　御註曰不立一物茲謂常無不廢一物茲謂常有常無在理¶
　其上不皦天下之至精也故觀其妙常有在事其下不昩天¶
　下之至變也故觀其徼有無二境徼妙寓焉大智並觀乃無¶
<pb:CK-KZ_JY049_02p005b>¶
　不可¶
　碧虛子陳景元曰欲者逐境生心也妙者要也又微之極也¶
　徼者邊隅也大道邊有小路曰徼又歸也夫虛無之道寂然¶
　不動則曰無欲感孕萬物則曰有欲無欲觀妙守虛無也有¶
　欲觀徼謂存思也常謂眞常卽大道也無欲有欲卽道之應¶
　用也¶
　涑水司馬光曰徼邊際也萬物旣有則彼無者宜若無所用¶
　矣然聖人常存無不去欲以窮神化之微妙也無旣可貴則¶
　彼有者宜若無所用矣然聖人常存有不去欲以立萬事之¶
　邊際也苟專用無而棄有則蕩然流散所謂有之以爲利無¶
<pb:CK-KZ_JY049_02p006a>¶
　之以爲用也¶
　潁濱蘇轍曰聖人體道以爲天下用入於眾有而常無將以¶
　觀其妙也體其至無而常有將以觀其徼也若夫行於其徼¶
　而不知其妙則粗而不神矣留於其妙而不知其徼則精而¶
　不遍矣¶
　臨川王安石曰葢有無者若東西之相反而不可以相無也¶
　故非有則無以見無而非無則無以出有有無之變更出迭¶
　入而未離乎道此則聖人之所謂神者矣易曰無思也無爲¶
　也寂然不動感而遂通天下之故此之謂也葢昔之聖人常¶
　以其無思無爲以觀其妙常以感而遂通天下之故以觀其¶
<pb:CK-KZ_JY049_02p006b>¶
　徼徼妙並得而無所偏取也¶
　道眞仁靜先生曹道冲曰聖人雖有動靜以常爲主有欲謂¶
　聖人之動徼者邊也夫以無窮之妙以觀有際之物何止邊¶
　徼無不照矣¶
　葉夢得曰惟聖人爲能超乎有無之外而游乎有無之間我¶
　欲求之於無故觀之於空而妙者在焉莊周之所謂覩無者¶
　天地之友是也我欲求之於有故觀之於有而徼者在焉莊¶
　周之所謂覩有者昔之君子是也¶
　黃茂材曰經言不欲寡欲可欲多矣今若曰無欲有欲則與¶
　經之言相符然無欲謂之常可也有欲謂之常可乎曰自有¶
<pb:CK-KZ_JY049_02p007a>¶
　物以來九竅者胎生八竅者卵生皆因於欲生復生生甯有¶
　盡時故有欲亦謂之常人知無之出於道而不知有之亦出¶
　於道遂欲屏心息慮入山林遠妻子流而入於釋氏空寂之¶
　說夫豈知有無同出於玄者哉¶
　程大昌曰形而上者謂之道形而下者謂之器道卽器也器¶
　卽道也特所形有上下而非判然二物也此之妙徼卽易之¶
　道器矣¶
此兩者同出而異名同謂之玄玄之又玄眾妙之門¶
　御註曰道本無相孰爲徼妙物我同根是非一氣故同謂之¶
　玄世之惑者舍妄求眞去眞益遠殊不知有無者特名之異¶
<pb:CK-KZ_JY049_02p007b>¶
　耳素問曰玄生神易曰神也者妙萬物而爲言也妙而小之¶
　謂玄玄者天之色也孔子作易至說卦然後言妙而老氏以¶
　此首篇聖人之言相爲終始¶
　潁濱蘇轍曰以形而言有無信兩矣安知無運而爲有有復¶
　而爲無未嘗不一哉其名雖異其本則一知本之一也則玄¶
　矣凡遠而無所至極者其色必玄故老子常以玄寄極也言¶
　玄則至矣然猶有玄之心在焉玄之又玄則盡矣不可以有¶
　加矣眾妙之所從出也¶
　道眞仁靜先生曹道冲曰兩者謂無欲與有欲靜爲體動爲¶
　用靜合於無動合於有動靜殊名皆本於道同會於玄暫異¶
<pb:CK-KZ_JY049_02p008a>¶
　終同也玄謂淵嘿無象又玄謂通變無極或入於機或出於¶
　機開闔陰陽出入無有故曰眾妙之門¶
　淸源子劉驥曰學者當自有以入無由徼以至妙原始要終¶
　未嘗不同故出而異名同謂之玄玄者天之色所謂遠而無¶
　所至極者也玄之又玄則神之又神深之又深入無窮之門¶
　遊無極之野與虛無同其體與混元同其功萬物之妙皆由¶
　此出故曰眾妙之門¶
　黃茂材曰南伯子葵問女偊曰子獨惡乎聞之曰聞諸副墨¶
　之子副墨之子聞諸洛誦之孫洛誦之孫聞之瞻明瞻明聞¶
　之聶許聶許聞之需役需役聞之於謳於謳聞之玄冥玄冥¶
<pb:CK-KZ_JY049_02p008b>¶
　聞之參寥參寥聞之疑始夫道愈微而愈有愈窮而愈不可¶
　盡女偊九聞而至疑始玄之又玄可見於此所以爲眾妙之¶
　門也歟¶
　林東曰由徼以之妙本末一致表裏相須故同出而異名而¶
　皆謂之玄玄者如天之正色言遠而無極也所謂幽深微妙¶
　道法自然者也東坡眾妙掌記以爲道一而已安有眾耶又¶
　以旣謂之妙雖眾可也此謂眾妙之門¶
　　
** 天下皆知章第二¶
天下皆知美之爲美斯惡已皆知善之爲善斯不善已¶
　御註曰道無異相孰爲美惡性本一致孰爲善否世之所美¶
<pb:CK-KZ_JY049_02p009a>¶
　者爲神奇所惡者爲臭腐神奇復化爲臭腐臭腐復化爲神¶
　奇美與惡奚辨昔之所是今或非之今之所棄後或用之善¶
　與不善奚擇¶
　碧虛子陳景元曰夫美善生於妄情凡人以情之所好爲美¶
　而情之所惡爲惡縱已妄情非惡而何以已之所是爲善而¶
　巳之所非爲不善縱己是非安有美乎夫聖人豈無美善葢¶
　有而不矜同於無也不矜則德全同無則害遠德全害遠美¶
　善盡矣¶
　潁濱蘇轍曰天下以形名言美惡其所謂美且善者豈信美¶
　且善哉¶
<pb:CK-KZ_JY049_02p009b>¶
　陸佃曰美至於無美天下之眞美也善至於無善天下之眞¶
　善也眞美斯離天下皆知美之爲美眞善斯散天下皆知善¶
　之爲善¶
　劉涇曰妙名立則美善生矣徼名立則惡不善生矣¶
　葉夢得曰不有惡也夫孰爲美不有不善也夫孰爲善美生¶
　於惡則美亦惡矣善生於不善則善亦不善矣¶
　淸源子劉驥曰混沌未判萬象同體二炁旣分物物爲對旣¶
　謂之美純樸已殘必有惡爲之對旣謂之善則情性已離必¶
　有不善爲之對¶
　黃茂材曰天下之所謂美不足以爲美天下之所謂善不足¶
<pb:CK-KZ_JY049_02p010a>¶
　以爲善然則何以爲美且善知乎此者可與入道¶
故有無之相生難易之相成長短之相形高下之相傾聲音之¶
相和前後之相隨¶
　御註曰大易未判萬象同體兩儀旣生物物爲對此六對者¶
　羣變所交百慮所生殊途所起世之人所以陷溺而不能自¶
　出者也無動而生有有復歸無故曰有無之相生有涉險之¶
　難則知行地之易故曰難易之相成長短之相形若尺寸是¶
　也高下之相傾若山澤是也聲舉而響應故曰聲音之相和¶
　形動而影從故曰前後之相隨陰陽之運四時之行萬物之¶
　理俄造而有倐化而無其難也若有爲以經世其易也若無¶
<pb:CK-KZ_JY049_02p010b>¶
　爲而適已性長非所斷性短非所續天之自高地之自下鼓¶
　宮而宮動鼓角而角應春先而夏從長先而少從對待之境¶
　雖皆道之所寓而去道也遠矣¶
　碧虛子陳景元曰此六事者因矜美善動入有爲有爲旣彰¶
　偏執斯起偏執則殘賊互生物失其性¶
　涑水司馬光曰凡事有形迹者必不可齊不齊則爭爭則亂¶
　亂則窮故聖人不貴¶
　潁濱蘇轍曰彼不知有無難易長短高下聲音前後之相生¶
　相奪皆非其正也方且自以爲長而有長於我者臨之斯則¶
　短矣方且自以爲前而有前於我者先之斯則後矣¶
<pb:CK-KZ_JY049_02p011a>¶
　臨川王安石曰有之與無難之與易高之與下音之與聲前¶
　之與後是皆不免有所對唯能兼忘此六者則可以入神可¶
　以入神則無對於天地之間矣¶
　陸佃曰有無者以言乎其道難易者以言乎其德長短者以¶
　言乎其體高下者以言乎其位聲音者以言乎其交感前後¶
　者以言乎其終始此勢之然也¶
　劉涇曰得鹿者俄失之失馬者俄得之得失無端相生之類¶
　也水者不車陸者不舟巧拙無端相成之類也冥陵朝菌夀¶
　夭無端相形之類也王公乞人貴賤無端相傾之類也夢飲¶
　酒者旦而哭泣哀樂無端相和之類也嬰孩少壯老耄死亡¶
<pb:CK-KZ_JY049_02p011b>¶
　無端相隨之類也¶
　淸源子劉驥曰美或爲惡善或爲不善是猶有無之相生難¶
　易之相成長短之相形高下之相傾聲音之相和前後之相¶
　隨此六對者可否相因終始反覆非天下之至正也昔之所¶
　是今或非之今之所棄後或用之經所謂正或爲奇善或爲¶
　妖¶
是以聖人處無爲之事行不言之教¶
　御註曰處無爲之事莊子所謂無爲而用天下也行不言之¶
　教易所謂以神道設教而天下服也爲則有成虧言則有當¶
　愆曾未免乎累豈聖人所以獨立於萬物之上而物之所不¶
<pb:CK-KZ_JY049_02p012a>¶
　能累歟¶
　碧虛子陳景元曰無爲非拱默也謂聖人美善都忘滅情復¶
　性自然民任其能物安其分上下無擾故云處無爲之事理¶
　契言忘故曰行不言之教¶
　潁濱蘇轍曰當事而爲無爲之之心當教而言無言之之意¶
　夫是以岀於長短之度離於先後之數非美非惡非善非不¶
　善而天下何足以知之¶
　王雱曰夫聖人無心以百姓心爲心雖事而未嘗渉爲之之¶
　迹雖教而未嘗發言之之意故事以之濟教以之行而吾寂¶
　然未始有言爲之累而天下亦因得以反常而復樸也夫惟¶
<pb:CK-KZ_JY049_02p012b>¶
　無累故雖寄形陰陽之間而造化不能移彼六對者烏能擾¶
　之哉¶
　陸佃曰夫聖人處無爲之事行不言之教將以使人冥於眞¶
　善混於眞美復歸於樸而與天地造物爲友者矣¶
　淸源子劉驥曰聖人體道在己其用心不勞其應物無方¶
　黃茂材曰相生相成相形相傾相和相隨天下事物莫不皆¶
　然聖人與人混處其中亦豈能捨是哉其處事也無爲而爲¶
　其行教也不言而言¶
　程大昌曰此章之指正惡夫好尙外形而人得倣以爲僞也¶
萬物作而不辭生而不有爲而不恃功成不居夫惟不居是以¶
<pb:CK-KZ_JY049_02p013a>¶
不去¶
　御註曰萬物並作隨感而應若鑑對形妍醜畢現若谷應聲¶
　美惡皆赴無所辭也故曰作而不辭自形自化自生自色各¶
　極其高大而遂其性孰有之哉故曰生而不有𩐎萬物而不¶
　爲戾澤及萬世而不爲仁覆載天地彫刻眾形而不爲巧故¶
　曰爲而不恃四時之運功成者去天之道也聖人體之故功¶
　葢天下而似不自已認而有之亦已惑矣故曰功成不居有¶
　居則有去古今是也在已無居物莫能遷適來時也適去順¶
　也何加損焉故曰夫惟不居是以不去¶
　碧虛子陳景元曰作動也聖人在宥天下無事無爲故百姓¶
<pb:CK-KZ_JY049_02p013b>¶
　耕而食織而衣含餔而熙鼓腹而遊樂其性分而動又萬物¶
　自生卓然獨化不爲己有羣品營爲各適其性不恃己德功¶
　成事遂道洽於物心遊姑射之山不居萬民之上此聖人之¶
　全德也夫聖人功同造化使萬物咸得其極而忘名忘己不¶
　以寶位爲己有故民莫覺莫知是以其道不喪其德不去也¶
　潁濱蘇轍曰萬物爲我作而我無所辭我生之爲之而未嘗¶
　有未嘗恃至於成功亦未嘗以自居也聖人居於貧賤而無¶
　貧賤之憂居於富貴而無富貴之累此所謂不居也我且不¶
　居彼尙何從去哉此則居之至也¶
　王雱曰形名已降莫不代謝惟道無體物莫能遷聖人體道¶
<pb:CK-KZ_JY049_02p014a>¶
　故充塞無外而未嘗有物應接萬變而未嘗有心如是則豈¶
　以適然之事攬以爲己功而固有之哉夫然後離六對之境¶
　絶美惡之名越生死流處常住法也持此心以涉世則功名¶
　雖高豈有充滿之累乎¶
　道眞仁靜先生曹道冲曰辭拒也聖人之道猶太空萬物動¶
　作岀没往來於其中任其自爲未嘗辭而不受納而久留生¶
　而不有不以能生爲己有¶
　葉夢得曰萬物作吾與之作而不辭生吾與之生而不有方¶
　其爲時固不自恃適然成功吾何認而居焉此聖人所以由¶
　乎道而終無名也¶
<pb:CK-KZ_JY049_02p014b>¶
　　
** 不尙賢章第三¶
不尙賢使民不爭不貴難得之貨使民不爲盗不見可欲使心¶
不亂¶
　御註曰尙賢則多知至於天下大駭儒墨畢起貴貨則多欲¶
　至於正晝爲盗日中穴阫不尙賢則民各定其性命之分而¶
　無夸跂故曰不爭不貴貨則民各安其性命之情而無覬覦¶
　故曰不爲盜人之有欲決性命之情以爭之而攘奪誕謾無¶
　所不至伯夷見名之可欲餓於首陽之上盗跖見利之可欲¶
　暴於東陵之下其𤍠焦火其寒凝氷故其心則憒亂僨驕而¶
　不可係道至於聖人者不就利不違害不樂夀不哀夭不榮¶
<pb:CK-KZ_JY049_02p015a>¶
　通不醜窮則敦爲可欲欲慮不萌吾心湛然有感斯應止而¶
　無所礙動而無所逐也孰能亂之孔子四十而不惑孟子曰¶
　我四十不動心¶
　碧虛子陳景元曰夫人君之謙下雌靜不矜尙已之賢能則¶
　民之從化如風靡草柔遜是守何有爭乎經曰我無爲而民¶
　自化我好靜而民自正難得之貨爲金玉珠犀也言上化淸¶
　靜民務耕織藏金於山捐珠於淵不利貨財不近貴富則民¶
　無貪盗之心矣可欲者謂外物惑情令人生可尙愛欲之心¶
　也而曰不見者非遠絶不見也謂不以見爲見而爲無爲也¶
　若乃人君見外物而無可尙愛欲之心者是不爲色塵所染¶
<pb:CK-KZ_JY049_02p015b>¶
　則性源淸靜恬澹而復其眞一矣¶
　涑水司馬光曰賢之不可不尙人皆知之至其末流之弊則¶
　爭名而長亂故老子矯之欲人尙其實而不尙其名也¶
　潁濱蘇轍曰聖人未嘗不用賢也獨不尙之爾未嘗棄難得¶
　之貨也獨不貴之爾未嘗去可欲也獨不見之爾夫是以賢¶
　者用而民不爭難得之貨可欲之事畢效於前而盗賊禍亂¶
　不起¶
　臨川王安石曰尙賢則善也不貴難得之貨爲盗惡也二者¶
　皆不欲何也葢善者惡之對也有善必有其惡皆使善惡俱¶
　忘也世之言欲者有二焉有可欲之欲有不可欲之欲若孟¶
<pb:CK-KZ_JY049_02p016a>¶
　子謂可欲之謂善若目之於色耳之於聲鼻之於臭是不可¶
　欲之欲也¶
　葉夢得曰民失其性不夸於名則溺於利尙賢名也貴貨利¶
　也孟子曰養心莫善於寡欲故舉是二者以見吾不示之所¶
　欲得則烏有亂其心者哉¶
　黃茂材曰不見可欲非閉其目而不之見也物之交於吾前¶
　而動於吾心者甚多將不之見其可得乎惟能見其無有可¶
　欲之處然後不足以亂吾心毛嬙麗姬天下之美也而魚見¶
　之深入鳥見之高飛¶
是以聖人之治虛其心實其腹弱其志强其骨常使民無知無¶
<pb:CK-KZ_JY049_02p016b>¶
欲¶
　御註曰谷以虛故應鑑以虛故照管籥以虛故受耳以虛故¶
　能聽目以虛故能視鼻以虛故能齅有實其中則有礙於此¶
　聖人心虛則公聽並觀而無好惡之情腹實則贍足平泰而¶
　無貪求之念豈賢之可尙貨之足貴哉志者心之所之骨者¶
　體之所立志强則或徇名而不息或逐貨而無厭或伐其功¶
　或矜其能去道益遠骨弱則行流散徙與物相刃相靡胥淪¶
　溺而不返聖人之志每自下也而人高之每自後也而人先¶
　之知其雄守其雌知其榮守其辱是之謂弱其志正以止之¶
　萬物莫能遷固以執之萬變莫能傾不壞之相若廣成子者¶
<pb:CK-KZ_JY049_02p017a>¶
　千二百𡻕而形未嘗衰是之謂强其骨¶
　淸源子劉驥曰虛其心者物我兼忘也實其腹者精神內守¶
　也物我兼忘則欲慮不萌而志自弱矣精神內守則形體充¶
　實而骨自强矣弱其志則貴乎無知强其骨則貴乎無欲故¶
　常使民無知無欲也¶
　黃茂材曰老子之道深戒乎强今强其骨何也戒乎强者惡¶
　其與物爭也强其骨者自强也¶
使夫知者不敢爲也爲無爲則無不治矣¶
　御註曰辯者不敢騁其詞勇者不敢奮其技能者不敢矜其¶
　材智者不敢施其察作聰明務機巧滋法令以葢其眾聖人¶
<pb:CK-KZ_JY049_02p017b>¶
　皆禁而止之此所謂使夫知者不敢爲也聖人之治豈棄人¶
　絶物而恝然自立於無事之地哉爲出於無爲而已¶
　淸源子劉驥曰聖人之道虛旡自然不可爲也爲者敗之執¶
　者失之故使夫知者不敢爲也爲無爲則其爲出於不爲自¶
　然之妙用無不治矣此莊子所謂游心於淡合氣於漠順物¶
　自然無容私焉而天下治¶
　　
** 道冲章第四¶
道冲而用之或不盈淵兮似萬物之宗¶
　御註曰道有情有信故有用無爲無形故不盈冲者中也是¶
　謂大和莊子曰鯢桓之審爲淵止水之審爲淵流水之審爲¶
<pb:CK-KZ_JY049_02p018a>¶
　淵淵虛而靜不與物雜道之體也惟虛也故羣實之所歸惟¶
　靜也故羣動之所屬是萬物之所係一化之所待也故曰似¶
　萬物之宗然道本無係物自宗道故似之而已¶
　碧虛子陳景元曰冲虛也又中也或不定之辭也又常也淵¶
　深靜也兮者深歎詠道之辭也明此冲虛之道不虧不盈體¶
　性凝湛深不可測故謂之淵也夫不測之理非有非無難以¶
　定名故寄言似也羣生日用注酌湛然體含萬象善惡斯保¶
　動植咸歸故爲萬物之宗¶
　潁濱蘇轍曰夫道冲然至無耳然以之適眾有雖天地之大¶
　山河之廣無所不遍以其無形故似不盈者淵兮深渺吾知¶
<pb:CK-KZ_JY049_02p018b>¶
　其爲萬物宗也而不敢正言之故曰似萬物之宗¶
　臨川王安石曰道有體有用體者元氣之不動用者冲氣運¶
　行於天地之間其冲氣至虛而一在天則爲天五在地則爲¶
　地六葢冲氣爲元氣之所生旣至虛而一則或如不盈似者¶
　不敢正名其道也¶
　陸佃曰道者用之以冲則雖遍法界而不見其盈深不可識¶
　而爲萬物之宗師言或似者言之不敢正也列子所謂疑獨¶
　莊子所謂疑始是也¶
　道眞仁靜先生曹道冲曰或者疑問之辭也道貴通流而不¶
　絶不以定名而絶其變通之妙故云似不盈疑似不自盈滿¶
<pb:CK-KZ_JY049_02p019a>¶
　而虛己者也淵者水之性言其淵澄不動似是萬物之宗祖¶
　也¶
　陳象古曰冲和也道有冲和之氣充塞於天地之間雖如此¶
　而不自盈滿言其不可測度准量也淵深妙之旨也宗主也¶
　道無作無爲於萬物而萬物因冲和之氣以生故曰似萬物¶
　之宗¶
　黃茂材曰一陰一陽之謂道冲者陰陽和氣也而用之或不¶
　盈者虛故能應也淵兮似萬物之宗者靜可以宗羣有也¶
　程大昌曰冲者盈之對謙冲幼冲大盈若冲冲氣爲和皆以¶
　不極乎盈爲義或之者疑之也似之者不敢主言也或不盈¶
<pb:CK-KZ_JY049_02p019b>¶
　者非誠有所缺少也疑之而已萬物之宗則無之未出爲有¶
　者是矣不盈者未能遽及乎無也則似之而已¶
挫其銳解其紛和其光同其塵湛兮似或存¶
　御註曰銳則傷紛則雜挫其銳則不爭解其紛則不亂和其¶
　光莊子所謂光矣而不耀是也同其塵莊子所謂與物委蛇¶
　而同其波是也湛兮似若存心若死灰而身若槁木之枝泰¶
　定之中天光自照惽然若亡而存油然不形而神此其道歟¶
　穎濱蘇轍曰人莫不有道也而聖人能全之挫其銳恐其流¶
　於妄也解其紛恐其與物構也不流於妄不構於物外患已¶
　去而光生焉又從而和之恐其與物異也光至潔也塵至雜¶
<pb:CK-KZ_JY049_02p020a>¶
　也雖塵無所不同恐其棄萬物也如是而後全則湛然其常¶
　存矣雖存而人莫之識故曰似或存耳¶
　臨川王安石曰銳者火之形紛者絲之形挫其銳圓成也解¶
　其紛靜一也和其光不皦於上同其塵不昧於下¶
　程大昌曰銳才智之外形而有芒角者也紛事之節目繁會¶
　而盤錯者也莊子之謂膠膠擾擾者是也塵者在地非土在¶
　空非氛以配世事則其浮游汙雜者是也銳挫紛解則應物¶
　而不見其功光和塵同則混俗而無以自表乍而觀之道若¶
　不屬斯人矣徐而察其湛然無雜者則道未嘗不在也¶
吾不知誰之子象帝之先¶
<pb:CK-KZ_JY049_02p020b>¶
　碧虛子陳景元曰吾者老氏自稱也象似也我觀至道杳冥¶
　冲用不測匠成萬物今古常存道旣無祖無宗誰敢言孫言¶
　子彷彿深思似出乎天帝之先矣¶
　臨川王安石曰吾不知道是誰所生之子象帝之先象者有¶
　形之始也帝者生物之祖也故繫辭曰見乃謂之象帝出乎¶
　震其道乃在天地之先¶
　道眞仁靜先生曹道冲曰有象之大者莫大於天故爲有象¶
　之君故曰象帝杳冥生眞精眞精生冲氣冲氣生天地天地¶
　生萬物惟道自然非物能生故云吾不知誰之子似是象帝¶
　之先也¶
<pb:CK-KZ_JY049_02p021a>¶
　黃茂材曰吾不知其誰氏之子象帝之先卽道是已道本無¶
　名或謂化工或謂造物或謂象帝之先皆强名也¶
　　
** 天地章第五¶
天地不仁以萬物爲芻狗聖人不仁以百姓爲芻狗¶
　御註曰恩生於害害生於恩以仁爲恩害則隨至天地之於¶
　萬物聖人之於百姓輔其自然無愛利之心焉仁無得而名¶
　之束芻爲狗祭祀所用適則用之過則棄之彼萬物之自生¶
　百姓之自治曾何容心焉¶
　碧虛子陳景元曰天地無恩而大恩生聖人不仁而大仁成¶
　不仁謂無情於仁愛非薄惡之也¶
<pb:CK-KZ_JY049_02p021b>¶
　潁濱蘇轍曰天地無私而聽萬物之自然故萬物自生自死¶
　死非吾虐之生非吾仁之也譬如結芻爲狗設之於祭祀盡¶
　飾以奉之夫豈愛之時適然也旣事而棄之行者踐之夫豈¶
　惡之亦適然也聖人之於民也亦然特無以害之則民全其¶
　性死生得喪吾無與焉雖未嘗仁之而仁亦大矣¶
　臨川王安石曰天地之於萬物聖人之於百姓有愛也有所¶
　不愛也愛者仁也不愛者亦仁也惟其愛不留於愛有如芻¶
　狗當祭祀之用也盛之以篋函巾之以文繡尸祝齋戒然後¶
　用之及其旣祭之後行者踐其首跡樵者焚其肢體天地之¶
　於萬物當春生夏長如其有仁愛以及之至秋冬萬物彫落¶
<pb:CK-KZ_JY049_02p022a>¶
　非天地之不愛也¶
　道眞仁靜先生曹道冲曰天地聖人至仁而不自以爲仁故¶
　曰不仁¶
　黃茂材曰天地之於萬物無傷而己任之自遂聖人之於百¶
　姓無擾而己任之自生任之自生故民無不生任之自遂故¶
　物無不遂此其爲仁甚大若無顧愛之心故謂天地聖人不¶
　仁申韓之學遂竊以爲刑名其慘刻甚矣問之則曰聖人治¶
　天下無所顧愛其說葢起於此豈不失老子之意哉¶
　程大昌曰結芻爲狗當祭則用已事而棄是芻狗之時貴時¶
　賤者也天地之生化萬物而遞相代謝實其似之苟有心於¶
<pb:CK-KZ_JY049_02p022b>¶
　爲仁其將孰爲乎爲此則妨彼利一而遺百其爲仁亦勞而¶
　小矣槪運一氣與物爲時使根性與之相直者自生自化自¶
　形自色自消自息而天地若無預焉此不仁之仁也聖人無¶
　心而用大正以取法於天地也是故未嘗曲愛一人而無一¶
　人不受其德也莊子用此推之而曰至仁無親當使我忘天¶
　下而天下亦自忘我此正不仁之仁槪加被冒而世人不知¶
　其德者也非眞相忘也¶
　林東曰老氏之於道其能游戯三昧者乎說者以不仁乃所¶
　謂深仁如於乎不顯乃所爲深顯王者不治夷狄乃所爲深¶
　治豈有天地聖人以不仁稱之言天地聖人則當以深仁目¶
<pb:CK-KZ_JY049_02p023a>¶
　之此俗儒之淺於理者之所云¶
天地之間其猶槖籥乎虛而不屈動而愈出¶
　御註曰槖籥虛而能受受而能應故應而不窮有實其中則¶
　觸處皆礙¶
　碧虛子陳景元曰槖以鼓風吹火者也籥笛也言天地之間¶
　虛空無爲生物無私以喻聖人之心虛廓淵靜應世不逆若¶
　槖之懷風籥之含聲應用不絶而終不可屈也以况聖人無¶
　私無心而不事愛利也¶
　潁濱蘇轍曰槖與籥也方其一動氣之所及無不靡也不知¶
　者以爲機巧極矣然槖籥則何爲哉葢亦虛而不屈是以動¶
<pb:CK-KZ_JY049_02p023b>¶
　而愈出耳¶
　王雱曰槖籥虛以應物感則應應而不藏天地之於萬物聖¶
　人之於百姓應其適然而不係累於當時不留情於旣往虛¶
　而不屈者其體動而愈出者其用¶
　淸源子劉驥曰言天地則人在其中矣¶
　晦菴朱熹曰虛而不屈動而愈出有一物之不受則虛而屈¶
　矣有一物之不應是動而不能出矣¶
　黃茂材曰虛旡體也故不屈動不已也故愈出悟芻狗之說¶
　則可以忘形骸知槖籥之理則可以鍊精炁¶
　程大昌曰槖冶鞴也籥其管也槖也者吸氣滿之而播諸冶¶
<pb:CK-KZ_JY049_02p024a>¶
　鑪者也管也者受此吸而嘘之所以播也¶
多言數窮不如守中¶
　御註曰愼汝內閉汝外收視反聽復以見天地之心焉此之¶
　謂守中¶
　涑水司馬光曰能守中誠不言而信¶
　穎濱蘇轍曰見其動而愈出不知其爲虛中之報也故告之¶
　以多言數窮不如守中之不窮也¶
　淸源子劉驥曰天地得一氣之妙而運行不息聖人得一氣¶
　之妙而升降無窮其道杳然難言哉若求之於多言則泥古¶
　人之糟粕獘精神於蹇淺非徒無益也故多言數窮不如守¶
<pb:CK-KZ_JY049_02p024b>¶
　中守中者內保之而外不蕩也無思無爲寂然不動而守之¶
　於中如天地槖籥之無心自然運用以其有眞君存焉¶
　　
** 谷神章第六¶
谷神不死是謂玄牝¶
　碧虛子陳景元曰河上公章句谷者訓養也神謂五藏之神¶
　肝藏魂肺藏魄心藏神腎藏精脾藏志夫人能淸靜虛空以¶
　養其神不爲諸欲所染使形完神全故不死也若觸情耽滯¶
　爲諸境所亂使形殘神去則何道之可存哉¶
　涑水司馬光曰中虛故曰谷不測故曰神天地有窮而道無¶
　窮故曰不死玄者言其妙牝者萬物之母¶
<pb:CK-KZ_JY049_02p025a>¶
　道眞仁靜先生曹道冲曰玄者杳冥而藏神牝者冲和而太¶
　上此陰陽之宗天地之祖今術家以口鼻爲玄牝非也¶
　淸源子劉驥曰靈樞經云天谷元神守之自眞言人身中上¶
　有天谷泥丸藏神之府也中有應谷絳宮藏氣之府也下有¶
　靈谷關元藏精之府也天谷者元宮也乃元神之室性之所¶
　存是神之要也聖人則天地之要神守於元宮氣騰於牝府¶
　神氣交感自然成眞眞合自然與道爲一而入於不死不生¶
　故曰谷神不死是謂玄牝玄天也牝地也人之形體法象天¶
　地所以靈樞以天谷泥丸元神之室爲元宮以絳宮關元精¶
　氣之府爲牝府玄牝者神氣之所要會也¶
<pb:CK-KZ_JY049_02p025b>¶
　晦菴朱熹曰谷之虛也聲達焉則響應之乃神化之自然也¶
　是謂玄牝玄妙也牝是有所受而能生物者也至妙之理有¶
　生生之意焉程子所以取老氏之說也又曰谷是虛而能受¶
　神謂無所不應¶
　黃茂材曰谷體虛虛能養神神常存故不死谷神之道妙不¶
　可傳乃從而爲之說曰是謂玄牝玄者妙道之門牝者生物¶
　之祖¶
玄牝之門是謂天地根¶
　潁濱蘇轍曰玄牝之門言萬物自是出也天地根言天地自¶
　是生也¶
<pb:CK-KZ_JY049_02p026a>¶
綿綿若存用之不勤¶
　潁濱蘇轍曰綿綿微而不絶也若存存而不可見也能如是¶
　雖終日用之而不勞矣¶
　道眞仁靜先生曹道冲曰綿綿者冲和不絶之謂道貴無迹¶
　謂之有則滯謂之無則頑故曰若存¶
　黃茂材曰綿綿相繼之謂也綿綿若存所以形容不死之道¶
　上士聞道勤而行之今乃用之不勤何也勤者有時而不勤¶
　用之不勤者無適而不勤與道合矣其爲勤莫大焉¶
　　
** 天長地久章第七¶
天長地久天地所以能長且久者以其不自生故能長生¶
<pb:CK-KZ_JY049_02p026b>¶
　御註曰天穹窿而位乎上經爲日月緯爲星辰而萬物覆焉¶
　地磅礴而位乎下結爲山嶽融爲川澤而萬物載焉萬物覆¶
　載於天地天地無心於萬物故天確然而常運地隤然而常¶
　處所以能長且久也天地有心於生物則天俄而可度其覆¶
　物也淺矣地俄而可測其載物也薄矣若是則烏能長生¶
　涑水司馬光曰凡有血氣之類皆營爲以求生唯天地無爲¶
　而自生¶
　潁濱蘇轍曰天地雖大而未離於形數則其長久葢有量矣¶
　然老子之言長久極於天地葢以人所見者言之耳若夫長¶
　久之至則所謂天地始者是矣¶
<pb:CK-KZ_JY049_02p027a>¶
　王雱曰天地之不自生非利乎長久而然道固如此而已所¶
　謂長久者亦瞬息之間耳唯覆載傾陷而未嘗壞者乃其眞¶
　也¶
　陸佃曰貪生者不生遺生者不死¶
　道眞仁靜先生曹道冲曰不生者生之本¶
　黃茂材曰萬物莫不資天地以生而天地實未嘗生之人自¶
　生人獸自生獸禽魚草木自生禽魚草木天地何與焉生生¶
　者不生萬物所以代謝相仍不生者不死天地所以長久不¶
　己人能同於天地豈有不長生乎¶
是以聖人後其身而身先外其身而身存¶
<pb:CK-KZ_JY049_02p027b>¶
　御註曰天地之與聖人咸得乎道而聖人所以治其身亦天¶
　地己故此章先言天地之不自生而繼之以聖人不自有其¶
　身也¶
　碧虛子陳景元曰聖人無爲身在廟堂而心游姑射法天地¶
　之覆載均養無私大有處謙不敢爲天下先其百姓欣戴樂¶
　推而不厭故先又能忘功忘名外身寡欲其天下愛之如父¶
　母神明祐之若赤子故存¶
　潁濱蘇轍曰如使天地與物競生而聖人與人爭得則天地¶
　亦一物耳聖人亦一人耳何以大過之哉¶
　王雱曰聖人雖聖而形與物齊唯體天道而不爭迺能獨異¶
<pb:CK-KZ_JY049_02p028a>¶
　於眾使其立已而與眾敵則匹夫匹婦皆足以勝之¶
　劉涇曰聖人與天地同則後身外身猶之不自生也身先身¶
　存猶之長久也後身謂屈己外身謂忘我¶
　道眞仁靜先生曹道沖曰後其身而身先退已進人爲眾所¶
　推爲後而反先外其身而身存齊生死者不爲生死所累外¶
　形骸者不爲形骸所礙¶
　淸源子劉驥曰人處天地之中與天地分一炁而治所以不¶
　能與天地同其長久者以其有爲有欲貪生太厚也是以聖¶
　人後其身而不敢有爲外其身而不敢有欲人皆取先已獨¶
　取後是謂後其身忘其肝膽遺其耳目外死生遺禍福是謂¶
<pb:CK-KZ_JY049_02p028b>¶
　外其身後其身而不先外其身而不存芒然彷徨乎塵垢之¶
　外逍遥乎無爲之業隳肢體黜聰明離形去智同於大通與¶
　道同久則身不期先而先不期存而存¶
　黃茂材曰後其身所以處世也外其身所以體道也今有人¶
　焉卑遜亷退鄕里推之朝廷高之則夫離形去智遺世獨立¶
　必能長存亦可知矣¶
非以其無私耶故能成其私¶
　御註曰天地之大德曰生聖人之大寶曰位天地體道故無¶
　私無私故長久聖人體道故無私無私故常存¶
　碧虛子陳景元曰天地生育萬物而聖人外己全民皆不以¶
<pb:CK-KZ_JY049_02p029a>¶
　仁恩自恃豈有自私之心乎實無私也無私故能長久以其¶
　長久故始能成其私也¶
　潁濱蘇轍曰道則然耳¶
　劉涇曰天地不自生與聖人之後外其身皆無私也然天地¶
　以此長久聖人以此存則皆成其私也¶
　黃茂材曰人皆亡己獨存物皆夭已獨夀非私乎¶
　程大昌曰不自私者乃所以遂其私歟¶
　　
** 上善若水章第八¶
上善若水¶
　御註曰易曰一陰一陽之謂道繼之者善也莊子曰離道以¶
<pb:CK-KZ_JY049_02p029b>¶
　善善名旣立則道之體虧然天一生水離道未遠淵而虛靜¶
　而明是謂天下之至精故曰上善若水¶
　碧虚子陳景元曰至人虛懷無欲應變隨時不逆諸緣處善¶
　忘善故曰上善水能方圓凝釋深淺浮沉順道涵虛咸有其¶
　理惟至人兼而通之故曰若水¶
　臨川王安石曰善者可以繼道而未足以盡道故上善之人¶
　若水矣¶
　劉涇曰易曰繼之者善莊子曰離道以善皆謂自道而降莫¶
　近於善¶
　淸源子劉驥曰天一生水亦去道未遠故上善若水¶
<pb:CK-KZ_JY049_02p030a>¶
水善利萬物而不爭處眾人所惡故幾於道¶
　御註曰融爲雨露萬彚以滋凝爲霜雪萬寳以成疏爲江河¶
　聚爲沼沚萬物皆往資焉而不匱以利萬物孰善於此善利¶
　萬物萬物蒙其澤受其施而常處於柔弱不爭之地納汙受¶
　垢不以累乎其心故於道爲近幾近也¶
　碧虛子陳景元曰水藴三能之近道天無水則陽旱地無水¶
　則塵飛利澤萬物故曰善利此一能也去實歸虛背高趨下¶
　壅之則止決之則行聽從於人故曰不爭此二能也人之情¶
　惡處下流好居上位而水則就卑受濁令物潔白獨納汙辱¶
　故曰處眾人之所惡此三能也¶
<pb:CK-KZ_JY049_02p030b>¶
　潁濱蘇轍曰二者皆自無而始成形故其理同道無所不在¶
　無所不利而水亦然然而旣已麗於形則於道有間矣故曰¶
　幾於道然而可名之善未有若此者也故曰上善¶
　道眞仁靜先生曹道冲曰柔弱者俗之所恥汙下者俗之所¶
　惡水性獨異於俗¶
　黃茂材曰水有上善一小善七利物不爭處眾人之所惡上¶
　善也人能體此可幾於道¶
居善地心善淵與善仁言善信政善治事善能動善時夫惟不¶
爭故無尤矣¶
　碧虛子陳景元曰至人所居善執謙下化及鄕黨如水在地¶
<pb:CK-KZ_JY049_02p031a>¶
　善就卑下滋潤羣物故曰居善地此一善也至人之心善保¶
　虛靜洞鑒幽微如水淵澄波流九變不失明靜故曰心善淵¶
　此二善也至人善行仁慈惠及天下如水膏潤無不霑濟故¶
　曰與善仁此三善也至人之言善守誠信不與物期自然符¶
　契如水景物妍醜無差流滿輒移行險不失故曰言善信此¶
　四善也至人從政善治於民正容格物物自順從如水淸平¶
　善定高下滌蕩羣物使無塵穢故曰政善治此五善也至人¶
　臨事善能任物隨器授職不失其材如水柔性善事方圓能¶
　隨形器無用不成故曰事善能此六善也至人動靜善觀其¶
　時出處應機能全其道如水之動善隨時變冬凝夏液不差¶
<pb:CK-KZ_JY049_02p031b>¶
　其節故曰動善時此七善也¶
　潁濱蘇轍曰避高趨下未嘗有所逆善地也空虛靜默深不¶
　可測善淵也利澤萬物施而不求報善仁也圓必旋方必折¶
　塞必止決必流善信也洗滌羣穢平準高下善治也遇物賦¶
　形而不留於一善能也冬凝春泮涸溢不失節善時也有善¶
　而不免於人非者以其爭也水惟不爭故兼七善而無尤¶
　劉涇曰善以處下爲居水以就下爲地在善則得水之地故¶
　曰居善地善以安靜爲心水以深靜爲淵在善則得水之淵¶
　故曰心善淵善以教人爲與水以利物爲仁在善則得水之¶
　仁故曰與善仁善以不欺爲信水以行險不失爲信在善則¶
<pb:CK-KZ_JY049_02p032a>¶
　得水之信故曰言善信善以正己正物爲政水以激揚淸濁¶
　爲治在善則得水之治故曰政善治善以同心爲事水以圓¶
　方而不滯爲能在善則得水之能故曰事善能善以爲動水¶
　以冬凝春泮爲時在善則得水之時故曰動善時言上善當¶
　如水以不爭爲善也以不爭爲利乃能兼此七者而爲天所¶
　祐人所助也何過之有乎¶
　黃茂材曰其小善七居善地者瀦而爲澤也心善淵者靜可¶
　以鑒也與善仁者濟物之功博也言善信者其流聲不息也¶
　政善治者可以濯垢汙也事善能者因器而爲方圓也動善¶
　時者冬凝春則泮也此七者能其一亦可以爲善人而未若¶
<pb:CK-KZ_JY049_02p032b>¶
　不爭之爲上不爭故無尤¶
　程大昌曰八十一章其申言不爭之益者凡六曰不自伐故¶
　有功不自矜故長夫惟不爭故天下莫能與之爭是其一也¶
　欲上人而下之欲先人而後之以其不爭故天下莫能與之¶
　爭則其二也天道不爭而善勝三也聖人之道爲而不爭四¶
　也戰而不武勝而不與是謂不爭之德五也與此之不爭無¶
　尤者凡六也夫其謂爭者非必至於鬭且戰也彼己匹對兩¶
　不相下斯謂爭矣天之陰陽至神而無著也然常以冬夏二¶
　至而爭葢已居其地者未退而方來待代者欲前此之謂爭¶
　故爭者對起而不退聽之謂也有待乎道者則不然矣¶
<pb:CK-KZ_JY049_02p033a>¶

** 持而盈之章第九¶
持而盈之不如其已揣而銳之不可長保¶
　御註曰盈則溢矣銳則挫矣萬物之理盈必有虧不知持後¶
　以處先執虛以馭滿而沉溺滿盈之欲是增傾覆之禍故不¶
　如其已物之變無窮吾之智有盡前識者道之華愚之始也¶
　揣物之情而鋭於進取則智有時而困可長保乎¶
　碧虛子陳景元曰嚴君平曰富貴之於我猶登山而長望也¶
　名勢之於我猶奔電之忽過也¶
　潁濱蘇轍曰知盈之必溢而以持固之不若不盈之安也知¶
　銳之必折而以揣先之不知揣之不可必恃也若夫聖人有¶
<pb:CK-KZ_JY049_02p033b>¶
　而不有尙安有盈循理後行尙安有銳無盈則無所用持無¶
　銳則無所用揣矣¶
　葉夢得曰道欲其不盈爲其盈而持之則必覆不若無所執¶
　而聽其虧之爲愈也道欲挫其銳幸其銳而揣之則必折不¶
　若無所度而長保之爲愈也盈不持則無䘮己之患銳不揣¶
　則無敵物之憂¶
　黃茂材曰道無執也而欲其虛持而盈之其可乎道無體也¶
　而欲其圓揣而銳之其可乎此皆在於非道非道早已又安¶
　能長保¶
　林東曰道之爲道惡盈而好謙惡銳而以不露圭角之爲尙¶
<pb:CK-KZ_JY049_02p034a>¶
　假使於盈而能持於銳而能揣不若無盈無銳之安且久也¶
　盈與銳非道中物以其易溢易折非安且久之理也¶
金玉滿堂莫之能守富貴而驕自遺其咎¶
　御註曰金玉富貴非性命之理也外物之不可恃而有者也¶
　碧虛子陳景元曰嚴君平曰金玉之於身而名勢之與神若¶
　氷若炭勢不俱存故名者神之穢也利者身之害也養神之¶
　穢積身之害損我之所成而益我之所敗得之以爲利失之¶
　以爲害則彼思慮迷而趣舍悖也¶
　黃茂材曰金玉如所謂被褐懷玉非世間金玉也富貴如所¶
　謂知我者希則我貴矣非世間富貴也古之人有所得於中¶
<pb:CK-KZ_JY049_02p034b>¶
　天下事物不足以動其心重内而輕外貴已而賤物故易至¶
　於驕晉嵇康之徒相與淸談崇尙玄妙非無得於道而以陵¶
　人傲物卒至於禍宜乎老氏以爲戒也¶
功成名遂身退天之道¶
　御註曰功成者隳名成者虧日中則昃月盈則蝕物之理也¶
　聖人睹成壞之相因識盈虛之有數超然自得不累於物無¶
　復驕盈之患非知天者孰能與此故曰功成名遂身退天之¶
　道四時之運功成者去是天之道知進而不知退知存而不¶
　知亡知得而不知喪能勿悔乎伊尹曰臣罔以寵利居成功¶
　碧虛子陳景元曰夫大功旣成顯名已遂而不知休退者何¶
<pb:CK-KZ_JY049_02p035a>¶
　人哉且高鳥盡良弓藏狡兔死獵狗烹勢使然也惟體天道¶
　之盈虛知進退存亡者至人哉¶
　黃茂材曰功者無功之功非世所謂功也名者無名之名非¶
　世所謂名也功成名遂而身退觀諸四時之序亦可以見天¶
　道老莊列子范蠡四皓安期生東方朔古之有道者也史皆¶
　不載其所終豈非道成而退人莫得而知耶¶
　　
** 載營魄章第十¶
載營魄抱一能無離乎¶
　御註曰魄陰也麗於體而有所止故老氏於魄言營魂陽也¶
　託於氣而無不之故易於魂言遊聖人以神御形以魂制魄¶
<pb:CK-KZ_JY049_02p035b>¶
　故神常載魄而不載於魄如車之運百物載焉如時之行寒¶
　暑往焉心有天遊六徹相因外天地遺萬物而神未嘗有所¶
　困也豈復滯於魄哉又天一生水於物爲精地二生火於物¶
　爲神精神生於道形本生於精守而勿失與神爲一則精與¶
　神合而不離以精集神以神使形以形存神精全而不虧神¶
　用而不竭形生而不敝如日月之麗乎天如草木之麗乎土¶
　未嘗離也竊嘗申之人之生也因精集神體象斯具四達並¶
　流無所不極上際於天下蟠於地化育萬物不可爲象其名¶
　爲同帝而世之愚者役已於物失性於俗無一息之頃内存¶
　乎神馳無窮之欲外喪其精魂反從魄形反累神而下與萬¶
<pb:CK-KZ_JY049_02p036a>¶
　物俱化豈不惑焉¶
　碧虛子陳景元曰道家以陽神曰魂魂樂其生陰鬼曰魄魄¶
　好其殺魂則遊魄則靜白虎通曰營者營營不定貌故謂魂¶
　爲營也舊說曰載乘也營魂也又謂營護陽氣夫魂爲陽精¶
　魄爲陰靈陽精喜動逝故仙書有拘留之術陰靈喜浮惑故¶
　仙書有制伏之法使其形體常乘載陽精陰靈抱守太和純¶
　一之氣令無散離永保長年矣夫道之抱一如鑑之含明眀¶
　豈離鑑乎此教人養神也今解曰能無離乎者老氏審問之¶
　辭也¶
　潁濱蘇轍曰聖人性定而神凝不爲物遷雖以魄爲舍而神¶
<pb:CK-KZ_JY049_02p036b>¶
　所欲行魄無不從則神常載魄矣眾人以物役性神昬而不¶
　治則神聽於魄耳目困以聲色鼻口勞以臭味魄所欲行而¶
　神從之則魄常載神矣故教之以抱神載魄使兩者不相離¶
　此固聖人所以修身之要至於古之眞人深根固蒂長生久¶
　視其道亦由是也¶
　王雱曰魄陰物形之主也神之爲物廣大通達而不自了者¶
　神常載於魄故神反拘於形體此廣者所以狹通者所以滯¶
　也欲學此道者常先廓其志氣勿累於形體使神常載魄而¶
　不載於魄則可以抱一而體神矣竊嘗論曰人之旣死有升¶
　沉之異良由滅神徇形以神從魄故至於淪乎幽陰化爲異¶
<pb:CK-KZ_JY049_02p037a>¶
　物也若夫神完之人雖魄之陰滯精與神爲一而無所不至¶
　矣聖人之死曰神不從魄也其始也亦載魄而已¶
　陸佃曰魂爲陽陽爲動魄爲陰陰爲止魂者神之佐其動有¶
　變而無化魄者精之輔其止有化而無變故魂言遊魄言營¶
　遊魂以言其變營魄以言其止載營魄所以外運抱一所以¶
　内守也故曰載營魄抱一能無離乎載魄所以致運抱一所¶
　以致守而内外常合而無離矣¶
　劉涇曰人之生諸陽爲魂諸陰爲魄各有名象而藏於肝肺¶
　之間下士知之上士見之精與神相依以生而並精出入者¶
　魄也與神往來者魂也此篇言載營魄營卽魂是也黃帝曰¶
<pb:CK-KZ_JY049_02p037b>¶
　動以營身謂之魂易曰遊魂爲變莊子曰其魂不疲皆爲魂¶
　主經營動作爲一身之運爲魄則並精出入主化成變而已¶
　今百骸九竅具吾形者魄之屬也使非魂以營之則與行尸¶
　何以異乎魄不可以無魂猶月不可以無日魄待魂而成營¶
　月待日而生光此言魂之用而曰營言魄之體而曰魄也載¶
　謂以形載也形車也魄與魂車之積也¶
　道眞仁靜先生曹道冲曰形體本無知覺以其載負魂魄故¶
　有動作魂爲陽利於淸虛魄爲陰好於營爲雖大槪謂之魂¶
　魄而老子獨言魄者以陰魄好營營於慾故也¶
　葉夢得曰人之生也以心藏神以腎藏精以肝藏魂以肺藏¶
<pb:CK-KZ_JY049_02p038a>¶
　魄而後形體立精神之運形體不能拘而魂魄者所以守其¶
　形體者也魂出乎陽故升而上者散而無不之易謂之遊魂¶
　魄出乎陰故沉而下者滯而不能去老氏謂之營魄營者有¶
　方之言也善攝生者常使陽勝陰陰不能撓陽故魂每載魄¶
　而與之俱¶
　晦菴朱熹曰以車承人謂之載古今世俗之通言也以人登¶
　車亦謂之載則古文史類多有之如漢紀云劉章從謁者與¶
　載韓集云婦人以孺子載葢皆此意今所謂營者字與熒同¶
　而爲晶明光炯之意其所謂魄則亦若余之所論於九歌者¶
　耳其意葢以魂陽動而魄陰靜魂火二而魄水一故曰載營¶
<pb:CK-KZ_JY049_02p038b>¶
　魄抱一能勿離乎言以魂加魄以動守靜以火迫水以二守¶
　一而不相離如人登車而常載於其上則魂安靜而魄精明¶
　火不燥而水不溢固長生久視之要訣也但爲之說者不能¶
　深考如河上公以營爲魂則固非字義而又并言人載魂魄¶
　之上以得生當愛養之則又失其文意獨其載字之義粗爲¶
　得之然不足以補其所失之多也若王輔嗣以載爲處以營¶
　魄爲人所常居之處則亦河上之意至於近世而蘇子由王¶
　元澤之說出焉則此二人者平生之論如水火之不同而於¶
　此義皆以魂爲神以魄爲物而欲使神常載魄以行不欲使¶
　神爲魄之所載洪慶善亦謂陽氣充魄爲魂魂能運動則其¶
<pb:CK-KZ_JY049_02p039a>¶
　生全矣則其意亦若蘇王之云而皆以載爲以車承人之義¶
　矣是不唯非其文意且若如此則是將使神常勞動而魄亦¶
　不得以少息雖幸免於物欲沉溺之累而窈冥之中精一之¶
　妙反爲强陽所挾以馳騖於紛拏膠擾之塗卒以陷於眾人¶
　傷生損夀之域而不自知也¶
專氣致柔能如嬰兒乎¶
　御註曰易曰乾其靜也專楊雄曰和柔足以安物靜而不雜¶
　之謂專和而不暴之謂柔嬰兒居不知所爲行不知所之不¶
　藏是非美惡故氣專而致柔孟子曰蹶者趨者是氣也而反¶
　動其心心不足以專氣則氣有蹶趨之不正而心至於僨驕¶
<pb:CK-KZ_JY049_02p039b>¶
　而不可係聖人虛己以遊世心無使氣之强則其靜而不雜¶
　和而不暴與嬰兒也奚擇故曰能如嬰兒乎孟子曰其爲氣¶
　也至大至剛以直養而無害則塞乎天地之間老氏之專氣¶
　則曰致柔何也至剛以行義致柔以復性古之道術無乎不¶
　在¶
　碧虛子陳景元曰舊說曰專一也任也氣者冲和妙氣也又¶
　自然之氣也夫人卓然獨化禀自然冲和妙氣氣降形生自¶
　無染雜若乃專任冲妙知見都忘使氣自純和形自柔弱不¶
　爲眾惡所害是得嬰兒之全和也此教人養氣也¶
　潁濱蘇轍曰神不治則氣亂强者好鬬弱者喜畏不自知也¶
<pb:CK-KZ_JY049_02p040a>¶
　神治則氣不妄作喜怒各以其類是之謂專氣神虛之至也¶
　氣實之始也虛之極爲柔實之極爲剛純性而亡氣是之謂¶
　致柔嬰兒不知好惡是以性全性全而氣微氣微而體柔專¶
　氣致柔能如嬰兒極矣¶
　王雱曰人生有三曰精曰神曰氣精全則神王神王則能帥¶
　氣矣神衰而不足以帥氣則動作不常使人陷於非道孟子¶
　曰志者氣之帥也楊雄曰氣者所適善惡之馬歟帥懦而眾¶
　悖則帥必亡馬怒而御疲則車必敗神不能專氣則喜怒哀¶
　樂惟氣所爲流陷越佚理固然也古之士無不曉此苟未及¶
　此則當淸心以防之孔子所謂三戒皆防氣也門人獨顔回¶
<pb:CK-KZ_JY049_02p040b>¶
　能專氣故曰不遷怒氣之暴在陽而陽之發者莫暴於怒於¶
　怒可以無遷則非專氣而何人生本具聖質氣佚而不能專¶
　故自壯以往離道彌遠能抱一則神王神王則氣柔氣柔則¶
　眞全所以與嬰兒同專者有而擅其權之謂¶
　陸佃曰葢內守者氣之所以致專外運者氣之所以致柔其¶
　守致專其運致柔而其德比於赤子則然后其心可以疏瀹¶
　其神可以澡雪而照之於天萬法俱空而無一法之累也故¶
　言專氣致柔能如嬰兒乎¶
　道眞仁靜先生曹道冲曰心旣散辭氣亦蕩流問爾能專守¶
　一氣通於無間與物不逆柔而至順復命全眞如嬰兒在胎¶
<pb:CK-KZ_JY049_02p041a>¶
　中乎¶
　陳象古曰氣爲動用之先柔爲剛强之本¶
　晦菴朱熹曰專非守之謂也只是專一無間斷致柔是到那¶
　柔之極處纔有一豪發露便是剛這氣便粗了¶
滌除玄覽能無疵乎¶
　碧虛子陳景元曰舊說曰滌洗也除遣也理也玄覽心照也¶
　疵病也夫人當洗滌塵垢除遣五情内外淸虛心照萬事瑕¶
　疵之病瑩然不生此教人修心也自此上三事約人修身自¶
　此下三事勸人治國也經曰修之身其德乃眞修之天下其¶
　德乃溥也今解曰能無疵乎者言人欲要洗心除垢冥察內¶
<pb:CK-KZ_JY049_02p041b>¶
　外之事當能自省已躬無有疵瑕之病乎¶
　潁濱蘇轍曰聖人外不爲魄所載內不爲氣所使則其滌除¶
　塵垢盡矣於是其神廓然玄覽萬物知其皆岀於性等觀淨¶
　穢而無所瑕疵矣¶
　臨川王安石曰滌除洗心也玄覽觀妙也如月之明如珠之¶
　瑩能無疵乎¶
　劉涇曰此章以全精全氣全神爲學道之根故無離以言養¶
　精如嬰兒以言養氣無疵以言養神也¶
　陳象古曰滌如水之濯也除如掃糞穢也玄覽於是可全矣¶
　無疵玄覽之要妙故又教之以不可以有疵瑕也¶
<pb:CK-KZ_JY049_02p042a>¶
　淸源子劉驥曰聖人以此洗心退藏於密則滌除萬念而玄¶
　覽妙理何疵之有¶
愛民治國能無爲乎¶
　碧虛子陳景元曰舊說曰愛民者當愛民如赤子臨政不可¶
　苛虐賦役不可傷性治國者當務農簡事使民各遂其業而¶
　安其生斯無爲之化也今解曰能無爲乎者言人君欲愛養¶
　萬民令不傷天性治國務農使無繁細常能淸靜無爲乎¶
　潁濱蘇轍曰旣以治身又推其餘以及人雖至於愛民治國¶
　一以無心遇之苟其有心則愛民者適所以害之治國者適¶
　所以亂之也¶
<pb:CK-KZ_JY049_02p042b>¶
　臨川王安石曰愛民者以不愛愛之乃長治國者以不治治¶
　之乃長惟其不愛而愛不治而治故曰無爲夫無爲者用天¶
　下之有爲有爲者用天下之不足然老子方言其反本而曰¶
　愛民治國者何也葢老子爲言其反本遂自道而起教所謂¶
　吉凶與民同患是也不惟老子之言若是凡古之聖人皆如¶
　此也¶
　劉涇曰莊子曰道之眞以治身其緒餘以治國家愛民仁也¶
　治國政也王侯之事不能無爲視以芻狗則得之¶
　淸源子劉驥曰老氏方言其反本而繼之以愛民治國何也¶
　葢一身之設一國之象也聖人以心爲君以身爲國以氣爲¶
<pb:CK-KZ_JY049_02p043a>¶
　民無爲而尊君之道也心無爲而尊於上萬氣自行百骸自¶
　治保氣所以愛民全形所以治國無爲也則用天下而有餘¶
　有爲也則爲天下用而不足故愛民治國能無爲乎¶
　黃茂材曰夫學道而至於無爲豈一日之積哉抱一矣致柔¶
　矣玄覽無疵矣然後可以至於無爲儻未能是而强欲至於¶
　無爲之地夫是之謂坐馳去道益遠國譬則身也民譬則神¶
　也愛民治國與其身同¶
天門開闔能爲雌乎¶
　御註曰經曰知其雄守其雌爲天下谿聖人體天道之變化¶
　卷舒啟閉不違乎時柔剛微彰惟其所用然未嘗先人而常¶
<pb:CK-KZ_JY049_02p043b>¶
　隨人未嘗勝物而嘗下物故天下樂推而不厭能爲雌於是¶
　乎在¶
　碧虛子陳景元曰天門者自然之門也自然生太極太極生¶
　天地天地生陰陽陰陽生萬物死萬物生死由之而往來故¶
　謂之天門開謂散施闔謂歙斂開則生成闔則衰滅雖生萬¶
　物而未見其生生者雖死萬物而未見其死死者生生死死¶
　而莫見其形得不謂之自然乎能體自然者其唯大人乎夫¶
　大人量包宇宙氣含陰陽所爲雌靜則生死王衰不入於胷¶
　中雌靜者自然之妙用也此戒治身治國者當以雌靜是守¶
　臨川王安石曰夫萬物由是而出由是而入故謂之天門有¶
<pb:CK-KZ_JY049_02p044a>¶
　開闔則有動靜有動靜則有雌雄惟其守雌以勝雄守靜以¶
　勝動故曰天門開闔能爲雌乎¶
　劉涇曰成人事者必因天道故此言天門莊子曰天門無有¶
　也萬物出乎無有易曰一闔一闢謂之變葢天道主變愛民¶
　治國因諸天而已何事於雄不得己則亦應焉而已¶
　道眞仁靜先生曹道冲曰開闔者變化之道雌靜者畜養之¶
　德¶
　黃茂材曰天門顖門也今嬰兒腦顖中開闔不住修眞至此¶
　可以上通天道故謂之天門雌與牝同¶
明白四達能無知乎¶
<pb:CK-KZ_JY049_02p044b>¶
　潁濱蘇轍曰明白四達心也是心無所不知然而未嘗有能¶
　知之心也夫心一而已苟又有知之心者則是二也自一而¶
　二蔽之所自生而愚之所自始也今夫鏡之於物來則應之¶
　而己矣又安得知應物者乎本則無有以意加之此妄之源¶
　也¶
　黃茂材曰無知者無所不知猶人開眼而視無所不見何嘗¶
　曰吾有見焉有見有不見謂之眼病有知有不知謂之心病¶
　自抱一凡六進而後進於無知是以齧缺問於王倪四問而¶
　四不知齧缺因躍而大喜良有以也¶
生之畜之生而不有爲而不恃長而不宰是謂玄德¶
<pb:CK-KZ_JY049_02p045a>¶
　御註曰聖人存神知化與道同體則配神明育萬物無不可¶
　者生之以遂其性畜之以極其養無愛利之心焉故生而不¶
　有無矜伐之行焉故爲而不恃無刻制之巧焉故長而不宰¶
　若是者其德深矣遠矣與物反矣故曰是謂玄德¶
　碧虛子陳景元曰言修身治國能行上六事卽如道之生物¶
　不塞其原任其自成而已德之養物不禁其性全其素分而¶
　己夫萬物卓爾獨生聖人豈有乎哉羣類各自營爲聖人何¶
　恃乎哉且物自長養聖人安能主宰乎哉斯乃忘功忘物洞¶
　入冥極是謂淵德也王弼曰淵德者有德而不知其主乎幽¶
　冥也¶
<pb:CK-KZ_JY049_02p045b>¶
　王雱曰玄爲妙體德之至也昔舜在側微書稱玄德葢至德¶
　常在於無思無爲¶
　道眞仁靜先生曹道冲曰雖生成在我任其賦命不專而有¶
　之雖雕刻眾形造化萬物不恃其能長養於物不主其功潛¶
　被嘿通不自彰顯故曰玄德¶
　陳象古曰生則品物流形各正性命也育則養之以冲和之¶
　氣得遂其自然生死也育之之功治天下之所有也萬物生¶
　之以奉己而不以爲有故亦爲而不恃長而不宰矣玄德運¶
　之在心不彰於外是也¶
　黃茂材曰經凡兩言此矣前者所言道也(是第二章)今之所言德¶
<pb:CK-KZ_JY049_02p046a>¶
　也道降而爲德德之妙者復與道合故謂之玄德¶
　　
** 三十輻章第十一¶
三十輻共一轂當其無有車之用埏埴以爲器當其無有器之¶
用鑿戸牖以爲室當其無有室之用¶
　御註曰有無一致利用出入是謂至神有無異相在有爲體¶
　在無爲用陰陽之運萬物之理也車之用在運器之用在盛¶
　室之用在虛妙用出於至無變化藏於不累如鑑無象因物¶
　顯照¶
　碧虛子陳景元曰此明有無功用相資而立當其轂中空虛¶
　輪得以轉行車中空虛人所以載其上故其空無之處是有¶
<pb:CK-KZ_JY049_02p046b>¶
　轉行容載之用也埏和也埴粘土也謂工人範和粘土陶成¶
　形器取其器中空無之處是有盛受諸物之用也鑿穿也半¶
　門曰戸門傍窓謂之牖古者穴處謂穿鑿穴中之土以覆其¶
　上爲戸牖居室也取其室中空無之處故人有安存出入之¶
　用也¶
　道眞仁靜先生曹道冲曰三者皆於外有以成形內虛而受¶
　物虛因有以能受有假無以爲用¶
　淸源子劉驥曰扁鵲言人身中有五藏眞氣之所會五藏各¶
　有六氣故有五六三十之會原猶車之三十輻也流轉不息¶
　通於一樞猶三十輻之共一轂也聖人知變化之樞機假有¶
<pb:CK-KZ_JY049_02p047a>¶
　爲之形體以身爲爐三宮爲鼎造化於虛無恍惚之中如所¶
　乘之車所用之器所居之室在有爲體在無爲用¶
　晦菴朱熹曰無是轂中空處惟其中空故能受軸而運轉不¶
　窮猶傘柄上木管子眾骨所會者緣管子中空又可受傘柄¶
　而開闔下上車之轂亦猶是也莊子所謂樞始得其環中以¶
　應無窮亦此意¶
　黃茂材曰有有中之有有無中之有無中之有其用無窮有¶
　中之有其利甚博輻轂以爲車埏埴以爲器戸牖以爲室此¶
　則有中之有民之賴其利也博矣雖無車而有車之用雖無¶
　器而有器之用雖無室而有室之用此則無中之有至人達¶
<pb:CK-KZ_JY049_02p047b>¶
　士資其用也無窮今參同契黃庭經多載是說葢有所由來¶
　矣¶
故有之以爲利無之以爲用¶
　潁濱蘇轍曰非有則無無以致其用非無則有無以施其利¶
　是以聖人常無以觀其妙常有以觀其徼知兩者之爲一而¶
　不可分則至矣¶
　陸佃曰有無相用不可以一偏故無無則不足以用有無有¶
　則不足以見無以有爲利則或至於止以無爲用則用常至¶
　於無窮¶
　道眞仁靜先生曹道沖曰有者適時之利無者眞常之用在¶
<pb:CK-KZ_JY049_02p048a>¶
　人身則駕御主持神與炁也無者虛妙之神炁也有者凝滯¶
　之形骸也心運以氣隨假形以爲利氣動以形隨假神而爲¶
　用此二者有無之相須也¶
　淸源子劉驥曰有以爲利無以爲用世之昧者唯聞捨身之¶
　道未達卽身之妙此老氏所以引車器室而詳喻之也是猶¶
　乾坤成列而易立乎其中乾坤毁則無以見易形體毁則無¶
　以保神所以貴乎形神俱妙也¶
　　
** 五色章第十二¶
五色令人目盲五音令人耳聾五味令人口爽馳騁田獵令人¶
心發狂難得之貨令人行妨¶
<pb:CK-KZ_JY049_02p048b>¶
　碧虛子陳景元曰五色之設黼黻文章别尊卑之飾斯則五¶
　色之用也而後世爲錦繡之麗靑黃悅目逐物外遷傷精喪¶
　明不能徹視無色之色非盲而何五音之設金石絲竹通天¶
　地之氣斯則五音之用也而後世作鄭衞之聲淫哇悅耳耽¶
　營不已蕩性塞聰不能冥聽無聲之聲非聾而何五味之說¶
　鹽梅調適養人之體斯則五味之用也而後世有熊掌之嗜¶
　芻豢美口饕餮無厭濁神穢眞不能内嘗無味之味非爽而¶
　何爽亡也差也失也田獵者國之常禮以講武事示民時也¶
　天子諸侯每𡻕三田一爲乾豆祭祀宗廟也二爲賓客交二¶
　國之好也三充君之庖食以時也時之不田則曰不恭不以¶
<pb:CK-KZ_JY049_02p049a>¶
　時則謂之暴天物故春蒐夏苗秋獮冬狩若不遵法度馳騁¶
　逐境禽荒無節暴物傷農登崖踰險旬月不返心神發亂非¶
　狂而何夫金銀珠玉難得之寶貨人若貪取無厭采求不已¶
　則道行妨傷而身多勞辱也嚴君平曰五色重而天下盲五¶
　音調而天下聾五味和而天下喑田獵興而天下狂珠玉貴¶
　而天下勞幣帛通而天下傾是故五色者陷目之錐也五音¶
　者塞耳之椎也五味者斬舌之鉞也田獵者狂惑之帥也遠¶
　方之貨天下之所以違也難成之物天下之所以微也凡此¶
　數者變而相生不可窮極難明而易滅也難得而易失也殃¶
　禍之閭而危亡之室也求之以自賊而居之以自殺也此上¶
<pb:CK-KZ_JY049_02p049b>¶
　戒君王而下訓兆民也¶
　潁濱蘇轍曰視色聽音嘗味其本皆出於性方其有性而未¶
　有物也至矣及目緣五色耳緣五音口緣五味奪於所緣而¶
　忘其本則雖見而實盲雖聞而實聾雖嘗而實爽也¶
　劉涇曰人之身竅肝爲目竅腎爲耳竅脾爲口而與五色聲¶
　味同爲死生此大患也而愚者見色不見其害猶弗見也聞¶
　聲不聞其患猶弗聞也嘗味不嘗其患猶弗嘗也故見作盲¶
　聞作聾嘗作爽是作之也非疾也疾則虧其體而已見聞嘗¶
　性固有在焉莊子曰屬性乎五色雖通如離朱非吾所謂明¶
　屬性乎五聲雖通如師曠非吾所謂聰屬性乎五味雖通如¶
<pb:CK-KZ_JY049_02p050a>¶
　俞兒非吾所謂藏亦以係物失己而己受患爲先故耳次目¶
　受患爲深故口次耳又內狂其心外妨其行則吾身之患備¶
　矣馳馬從禽此兩者能亂人之陽以動其心以至於發狂者¶
　而彼反資以爲樂黃帝則曰狂之病妄行不休其說是也妨¶
　害也行所以行己難得之貨使人昏於同利則爲害大矣¶
　道眞仁靜先生曹道冲曰五色炫亂視極則損明五音喧雜¶
　聽極則損聰爽者失也人皆縱嗜好之常情失恬淡之眞味¶
　故眞人潄玉池以飲津固靈根以含氣也畋獵者極其精神¶
　以瞻望困其氣血以馳騖是使心志散亂猖獗發狂害物傷¶
　和莫甚於此亦如世俗奔逐情慾趨走聲利失志沮氣然後¶
<pb:CK-KZ_JY049_02p050b>¶
　休息貨者非賦分之所有妄求徼取是謂難得與人善行有¶
　所妨礙¶
　黃茂材曰所貴於目者爲其見道若不見道與盲無異非蔽¶
　於五色而然乎所貴於耳者爲其聞道若不聞道與聾無異¶
　非淫於五音而然乎道之出口淡乎無味若以肥甘爲美又¶
　安知其所謂淡然者今人嚥納津液久而自不愛食五味葢¶
　得於此馳騁畋獵固未至於狂而以淸靜無爲者觀之豈不¶
　爲狂昔韓退之論擊毬之害曰凡五藏之繫絡甚微坐立必¶
　垂於胷臆之間而以之顚頓馳騁其危哉夫稍知道者視金¶
　帛珠玉如糞土然何至於尙貨葢非此之謂也當是時神農¶
<pb:CK-KZ_JY049_02p051a>¶
　本草黃帝素問己行於人間將必有食芝餐玉養丹竈之說¶
　老子以爲是皆身外難得之物無益於生妨人多矣不若求¶
　之吾身之爲易也¶
是以聖人爲腹不爲目故去彼取此¶
　御註曰八卦坤爲腹以厚載而容也離爲目以外視而明也¶
　厚載而容則無所不受外視而明則有所不及聖人以天下¶
　爲度故取此能容之腹非事事而治之物物而察之故去彼¶
　外視之目莊子曰賊莫大於德有心而心有眼故聖人去之¶
　潁濱蘇轍曰聖人視色聽音嘗味皆與人同至於馳騁畋獵¶
　未嘗不爲而難得之貨未嘗不用也然人皆以爲病而聖人¶
<pb:CK-KZ_JY049_02p051b>¶
　獨以爲福何也聖人爲腹而眾人爲目目貪而不能受腹受¶
　而未嘗貪故也彼物之自外至者也此性之凝於內者也¶
　道眞仁靜先生曹道冲曰守綿綿之氣以實腹去察察之視¶
　以養明也¶
　陳象古曰爲腹則實其腹也內藏其明者也不爲目則防其¶
　外境之侵鑠我也彼外也此內也是聖人之所取舍也¶
　淸源子劉驥曰聖人不爲聲色五味畋獵貨財所惑所以爲¶
　腹不爲目也腹者有容於內目者有見於外聖人收視反聽¶
　遺元復命治其內而不治其外求諸己而不求諸人所謂明¶
　者非見彼也自見而已所謂聰者非聞彼也自聞而己所謂¶
<pb:CK-KZ_JY049_02p052a>¶
　得者非得彼也自得而已故去彼取此¶
　黃茂材曰腹易厭足而目好尙無窮故學道者欲收視欲內¶
　觀欲默照其不爲目可知此者此道也亘古及今惟有此道¶
　捨此皆非道也故云去彼取此¶
　　
** 寵辱章第十三¶
寵辱若驚貴大患若身¶
　御註曰寵者在下貴者在上居寵而以爲榮則辱矣處貴而¶
　以爲累則患莫大焉¶
　碧虛子陳景元曰寵者謂富貴慶賞諸吉也辱謂貧賤刑罰¶
　諸凶也夫達道之士以形骸爲逆旅生死如贅癕不榮通不¶
<pb:CK-KZ_JY049_02p052b>¶
　醜窮知軒冕之去來乃外物之寄託豈有寵辱係懷而可驚¶
　怛哉此謂中人耳中智之士則處安而慮危得寵而知辱故¶
　皆如驚者戒愼之深也夫心之感動異於震驚故謂之若驚¶
　世俗趨末則驚辱中智觀本故驚寵貴者尊愛之稱大患者¶
　軒冕寶貨外物養身之屬也且至人知身非我有而尙外之¶
　况尊愛他物乎今世之人謂軒冕寶貨可以資生故貴之如¶
　身而不知身之與物皆是大患之本不足貴也¶
　陸佃曰寵所以爲辱貴所以爲患何也曰寵之與貴皆外物¶
　者也外物非吾所有而有之此所以爲大患大辱¶
　道眞仁靜先生曹道冲曰以寵辱爲重甚於性命¶
<pb:CK-KZ_JY049_02p053a>¶
　葉夢得曰寵辱者視寵猶辱也貴大患者以貴爲大患也驚¶
　者猝然遇之而駭者也身者憂患之所從生而不欲有者也¶
　常物之情得其所欲則順而安非其所欲則逆而駭故世不¶
　驚於寵而驚於辱寵之過必辱辱之復必寵視寵猶辱而若¶
　驚者知寵之必有辱也貴者人之所尊也貴賤無常分有貴¶
　而賤者爭生滅無定形有身而偶者敵視貴爲患而若身者¶
　知貴之必有賤也¶
　黃茂材曰寵人所榮也在道則爲可辱貴人所欲也在道則¶
　爲可患自古以來因寵貴之極陷於禍敗者何可勝數譬之¶
　犧牛衣以文繡食以蒭菽及其牽而入於太廟求爲孤犢而¶
<pb:CK-KZ_JY049_02p053b>¶
　不可得則夫所謂寵貴者豈不可辱可患乎¶
何謂寵辱寵爲下¶
　碧虛子陳景元曰開元御本作寵爲下言人得富貴慶賞者¶
　恃寵而驕盈則生禍因寵獲禍則寵爲辱本故曰爲下河上¶
　公本作寵爲上辱爲下於義完全而理無迂濶皇甫謐本亦¶
　作寵爲上辱爲下言以得爲上失爲下也¶
　潁濱蘇轍曰所謂寵辱非兩物也辱生於寵而世不悟以寵¶
　爲上而辱爲下者是也若知辱生於寵則寵固爲下矣¶
　陸佃曰可得而寵者下也¶
　劉涇曰寵人者爲上則寵於人者爲下矣孟子曰趙孟之所¶
<pb:CK-KZ_JY049_02p054a>¶
　貴趙孟能賤之矣¶
得之若驚失之若驚是謂寵辱若驚¶
　御註曰軒冕在身非性命之理物之儻來寄也寄之其來不¶
　可拒故至人不以得爲悅其去不可圉故至人不以失爲憂¶
　今寄去則不樂受而喜之是以得失累乎其心能勿驚乎¶
　碧虛子陳景元曰世俗據其富貴操之則慄捨之則悲未達¶
　得失之非我故皆驚懾也中智之士知禍福循環得其寵榮¶
　必有悴辱故戒之持勝如失之驚也¶
　臨川王安石曰得失若驚此寵之所以爲辱也¶
　黃茂材曰寵於人則服役於人其得也在人而不在我故得¶
<pb:CK-KZ_JY049_02p054b>¶
　亦驚其失也在人而不在我故失亦驚夫在我者大澤焚而¶
　不能𤍠河漢沍而不能寒疾雷破山風振海而不能驚又何¶
　有於得失哉¶
何謂貴大患若身¶
　御註曰據利勢擅賞罰作福威天下畏之如神明尊之如上¶
　帝可謂貴矣聖人則不以貴自累故能長守貴而無患譬如¶
　人身墮肢體黜聰明離形去智通於大同則無入而不自得¶
　也世之人以物易性故累物而不能忘勢以形累心故喪心¶
　而不能忘形其患大矣¶
　劉涇曰前章言五色聲味馳騁田獵難得之貨交攻其内外¶
<pb:CK-KZ_JY049_02p055a>¶
　所謂大患也而患本於有身無是身則無是患矣而身者委¶
　形於造物則安能必無哉今享天下之貴則事天下之事將¶
　羶行以悅人蒿目以憂世其患可勝言哉莊子曰夫貴者夜¶
　以繼日思慮善否其爲形也亦疏矣¶
　道眞仁靜先生曹道冲曰世俗不知寵爲致辱之大患而返¶
　貴重致辱之患如身¶
吾所以有大患者爲吾有身及吾無身吾有何患¶
　御註曰人之生也百骸九竅六臟賅而存焉吾誰能爲親認¶
　而有之皆惑也體道者解乎此¶
　碧虛子陳景元曰夫人所以有大患者謂其有身也且人之¶
<pb:CK-KZ_JY049_02p055b>¶
　身無羽毛以禦寒暑必將資物以爲養而貪生太厚者動入¶
　死地若能外其身不以身爲身忘其心不以心爲心冥乎造¶
　化同乎萬物使行若曳枯木坐若聚死灰則向之寵辱大患¶
　何緣及之又曰無者忘也外也或以無身爲滅壞空寂者失¶
　老氏之宗旨矣¶
　潁濱蘇轍曰性之於人生不能加死不能損其大可以充塞¶
　天地其精可以蹈水火入金石凡物莫能患也然天下常患¶
　亡失本性而惟身之貴愛身之情篤而物始能患之矣生死¶
　疾病之變攻之於内寵辱得失之交攖之於外未有一物而¶
　非患也夫惟達人知性之無壞而身之非實忽然忘身而天¶
<pb:CK-KZ_JY049_02p056a>¶
　下之患盡去然後可以涉世而無累矣¶
　道眞仁靜先生曹道冲曰我因何能致大患爲有此身爲致¶
　患之本又何况身外更有不能捨棄重於身者乎¶
　淸源子劉驥曰人之有身飢渴寒暑生老病死莫非患也故¶
　吾所以有大患者爲吾有身及吾無身吾有何患所謂無身¶
　者外生死遺禍福忘乎物忘乎天其名爲忘己忘己之人是¶
　謂入於天若然者體合大道心同太虛死生無變於己而况¶
　利害之端乎¶
故貴以身爲天下若可寄天下愛以身爲天下若可託天下¶
　御註曰天下大器也非道莫運聖人體道天下樂推而不厭¶
<pb:CK-KZ_JY049_02p056b>¶
　其次則知貴其身而不自賤以役於物者若可寄而已知愛¶
　其身而不自賤以困於物者若可託而已¶
　涑水司馬光曰夫貴重天下者天下亦貴重之愛利天下者¶
　天下亦愛利之未有輕賤殘賊天下而天下貴愛之者也故¶
　聖人之貴愛天下所以貴愛其身也如此則付以大器必能¶
　守之¶
　潁濱蘇轍曰人之所以騖於權利溺於富貴犯難而不悔者¶
　凡將以厚其身耳今也祿之以天下而重以身任之則其忘¶
　身也至矣如此而以天下子之雖天下之大不能患之矣¶
　陳象古曰恃貴有已而爲天下非寄天下之要也恃愛有己¶
<pb:CK-KZ_JY049_02p057a>¶
　而爲天下非託天下之要也故曰若可寄若可託言若則不¶
　可寄不可託之義也¶
　葉夢得曰不貴其貴而貴其身雖得天下而不敢執視之猶¶
　逆旅茲非可以寄天下者乎不愛其寵而愛其身雖有天下¶
　而不敢任處之猶蘧廬茲非所以托天下者乎¶
　黃茂材曰人不知貴其身者以天下爲重而以身爲輕爾故¶
　不知貴其身人不知愛其身者以天下爲大而以身爲小爾¶
　故不知愛其身老子之道以身爲天下可貴可愛者皆在身¶
　彼天下特其外物故可寄托焉¶
　林東曰達人遺寵而辱不及忘身而患不至有身者以其不¶
<pb:CK-KZ_JY049_02p057b>¶
　能忘身也忘身則無身而亦無患若舜有天下而不與堯之¶
　非心黃屋則幾矣貴與愛寄與托則一意辭勢互換然耳¶
　　
** 視之不見章第十四¶
視之不見名曰夷聽之不聞名曰希摶之不得名曰微此三者¶
不可致詰故混而爲一¶
　碧虛子陳景元曰無形之形天地以生謂之夷無聲之聲五¶
　音以始謂之希無緒之緒萬端以起謂之微此皆先賢舉其¶
　進道之方也若夫能忘其視聽冥其循摶混一都無則至矣¶
　盡矣不可以加矣¶
　潁濱蘇轍曰此三者雖有智者莫能詰也要必混而歸於一¶
<pb:CK-KZ_JY049_02p058a>¶
　而後可爾所謂一者性也三者性之用也人始有性而已及¶
　其與物構然後分裂四出爲視爲聽爲觸日用而不知反其¶
　本非復混而爲一則日遠矣若推而廣之則佛氏所謂六入¶
　皆然矣首楞嚴有云反流全一六用不行此之謂也¶
　道眞仁靜先生曹道冲曰大象平夷無色可見大音希聲嘿¶
　不可聽冲妙無形虛不可執三者謂希夷微也皆無質象不¶
　可以器位分之故復混爲一非視聽把執擊摶之能知似隱¶
　似見或存或亡不可究詰亦若萬籟一風而異聲七竅同氣¶
　而殊用思不可推言不可議者也¶
　淸源子劉驥曰夷則無色故視之不見希則無聲故聽之不¶
<pb:CK-KZ_JY049_02p058b>¶
　聞微則無形故搏之不得此三者不可致詰隨事强名夫道¶
　一而已故混而爲一¶
　黃茂材曰此章論眞有也眞有雖有視之不見聽之不聞摶¶
　之不得則近於無老子慮夫人之溺於無而不知其有於是¶
　爲之别白而言曰是道也分之則爲三夷希微是也合之則¶
　爲一混然者是也是皆眞有非無人不能知之乃謂老莊爲¶
　虛無之學豈足與語道哉¶
其上不皦其下不昧¶
　御註曰形而上者陰陽不測幽而難知茲謂至神故不皦皦¶
　言明也形而下者一陰一陽辨而有數茲謂至道故不昧昧¶
<pb:CK-KZ_JY049_02p059a>¶
　言幽也¶
　碧虛子陳景元曰夫形色之物皆有涯分惟道超然出於九¶
　天之表處陽而不明存乎太極之先而不爲高矣使其學者¶
　居上與日月齊照而其光不皦故曰其上不皦沈然没於九¶
　地之外處陰而不暗流乎六極之下而不爲深矣使其學者¶
　在下與瓦甓同寂而其明不昧故曰其下不昧¶
　涑水司馬光曰皦明也道之昇萬物以生而不可見道之降¶
　萬物以息而未嘗亡¶
　潁濱蘇轍曰物之有形者麗於陰陽故上皦下昧不可逃也¶
　道雖在上而不皦在下而不昧不可以形數推也¶
<pb:CK-KZ_JY049_02p059b>¶
　道眞仁靜先生曹道冲曰忽焉在上明而不曜倐然在下幽¶
　而不晦¶
　陳象古曰皦明白之稱也昧隱暗之稱也不皦謂道行於己¶
　不自明其功也不昧謂道施於物不可隱蔽於其理也¶
　黃茂材曰此又論無之非無也其在上也人見其皦而非皦¶
　其在下也人見其昧而非昧¶
繩繩兮不可名復歸於無物¶
　御註曰道之體若晝夜之有經而莫測其幽明之故豈貌像¶
　聲色可得而形容乎故復歸於無物¶
　潁濱蘇轍曰繩繩運而不絶也人見其運而不絶則以爲有¶
<pb:CK-KZ_JY049_02p060a>¶
　物矣不知其卒歸於無也¶
　淸源子劉驥曰繩繩兮綿綿不絶運用無窮不可得而形容¶
　復歸於無物¶
是謂無狀之狀無物之象是謂恍惚¶
　御註曰無狀之狀無物之象恍兮惚其中有物惚兮恍其中¶
　有象猶如太虛含蓄萬象而不睹其端倪猶如一性靈智自¶
　若而莫究其運用謂之有而非有謂之無而非無若日月之¶
　去人遠矣以鑑燧求焉而水火自至水火果何在哉無狀之¶
　狀無物之象亦猶是也¶
　穎濱蘇轍曰狀其著也象其微也無狀之狀無物之象皆非¶
<pb:CK-KZ_JY049_02p060b>¶
　無也有無不可名故謂恍惚¶
迎之不見其首隨之不見其後¶
　御註曰其始無首其卒無尾故迎之隨之有不得而見焉¶
　道眞仁靜先生曹道冲曰周流無端故無首尾¶
　陳象古曰不可致詰故如是¶
　淸源子劉驥曰莫知其始故迎之不見其首莫知其終故隨¶
　之不見其後¶
　黃茂材曰此又論無有之非無有也旣謂惚恍矣烏有其首¶
　之可迎烏有其後之可隨雖無其首與後也謂無其中可乎¶
　經曰惚兮恍其中有象恍兮惚其中有物其中何也物與象¶
<pb:CK-KZ_JY049_02p061a>¶
　是也由此以言無有之非無有可見矣¶
執古之道以御今之有能知古始是謂道紀¶
　御註曰一陰一陽之謂道師天而無地者或蔽於道之動而¶
　憑其强陽師陰而無陽者或溺於道之靜而止於枯槁爲我¶
　者廢仁爲人者廢義豈古之道哉不可致詰而非有是謂恍¶
　惚而非無執之以馭世則變通以盡利鼓舞以盡神而無不¶
　可者此所謂自古以固存者歟¶
　碧虛子陳景元曰古道者無形無名天地之原萬物之宗也¶
　卽視之不見聽之不聞之道也老氏使其治身治世者持執¶
　上古無爲自然之道制馭卽今有爲煩撓之俗歸乎湻風復¶
<pb:CK-KZ_JY049_02p061b>¶
　乎太始使各正性命不遷其德是謂知道之綱紀也¶
　陸佃曰能知古始古者今之所出始者終之初莊子所謂無¶
　端之紀是也¶
　道眞仁靜先生曹道冲曰綿古不移道也見機而作事也治¶
　身者執古之道謂人之靈物與造化齊生不泯不滅今之有¶
　者身也受之於陰陽得之於父母貸一氣以有生本五行以¶
　成質執守神用攝御身形是謂執古之道不失御今之有不¶
　虧古謂先天之道始謂萬物之宗能知道者是謂執物之紀¶
　而總之¶
　淸源子劉驥曰聖人體道之眞以治身緒餘土苴以治天下¶
<pb:CK-KZ_JY049_02p062a>¶
　國家所以御今之有也能知古始則知道之大原故是謂道¶
　紀¶
　黃茂材曰夫道在太極之先而不爲高在六極之下而不爲¶
　深先天地生而不爲久長於上古而不爲老時有古今道無¶
　古今故可執而御謂道爲非有可乎哉太易太初太始太素¶
　太極此五太者時之所謂古而道之所謂始人能知之可以¶
　爲道之紀¶
　　
** 古之善爲士章第十五¶
古之善爲士者微妙玄通深不可識¶
　御註曰列禦㓂居鄭圃四十年人無識者老子謂孔子曰良¶
<pb:CK-KZ_JY049_02p062b>¶
　賈深藏若虛君子盛德容貌若愚其謂是歟¶
　潁濱蘇轍曰粗盡而微微極而妙妙極而玄玄則無所不通¶
　而深不可識矣¶
　道眞仁靜先生曹道冲曰雖在世間人不以爲異¶
　黃茂材曰齧缺王倪蒲衣子南郭子綦支離疏王駘與夫子¶
　祀子輿子桑戸之徒皆古微妙玄通之士人不能識故謂莊¶
　子寓言焉當商周之季士之被褐懷玉隱居田肆不肯出而¶
　攖於世網者何時無之但無所紀見如論語載楚狂接輿荷¶
　蓧丈人長沮桀溺今皆謂無是人可乎嗚呼人固難知有道¶
　之士尤其難知此經所以謂其不可識¶
<pb:CK-KZ_JY049_02p063a>¶
夫惟不可識故强爲之容¶
　御註曰天之高不可俄而度地之厚不可俄而測曰圓以覆¶
　曰方以載者擬諸其容而已强爲之容豈能眞索其至¶
　碧虛子陳景元曰恐後世無以爲師法故强爲說其容狀指¶
　陳表儀謂下文也¶
　陳象古曰顯教示信若不强爲之容恐來者不可學也¶
　黃茂材曰夫有道之士雖爲難識天與之形道與之貌亦可¶
　見其髣髴¶
豫兮若冬涉川猶兮若畏四鄰儼若容渙若氷將釋敦兮其若¶
樸曠兮其若谷渾兮其若濁¶
<pb:CK-KZ_JY049_02p063b>¶
　御註曰豫者圖患於未然猶者致疑於已事若冬涉川守而¶
　不失己若畏四鄰易所謂以此齋戒者是也敦者厚之至性¶
　本至厚如木之樸未散爲器曠者廣之極心原無際如谷之¶
　虛受而能應不劌雕以爲亷不矯激以爲異渾然而己故若¶
　濁與修身以明污者異矣¶
　碧虛子陳景元曰豫猶豫也言有道之士順從自然而舉事¶
　退藏輒加重愼雖履坦途常憂没溺如寒沍之月揭涉長川¶
　其心豫然恐下沉於不測之淵也又履虛無而不敢有爲故¶
　出處而深思猶然而畏懼謹於去就而慮幽明之司察如世¶
　人避禁而畏四鄰之竊知此戒之深也儼然端謹而心無散¶
<pb:CK-KZ_JY049_02p064a>¶
　亂如賓對主人曷敢造次其無事無爲也夫東郭順子正容¶
　悟物使人意消故田子方師仰之李含光居於暗室如對君¶
　父故司馬子微激賞之此可謂能儼若客也外雖矜莊而內¶
　心閑放若春氷之釋渙然泮散凝滯都亡敦者淳厚貌樸者¶
　質素貌又形未分曰樸有道之士天資淳厚而質素之材未¶
　嘗分散其語默恬和而無文飾也曠者寬大之稱谷者含虛¶
　之竅有道之士德純厚而不顯器寬大而含容任善惡之去¶
　來而不撓於懷有如空谷之應答而嘗虛也雜波流曰渾不¶
　分明曰濁有道之士內心淸靜而外雜波流若濁水之不明¶
　曷分别乎妍醜也己上七事治國則民不識不知復乎太古¶
<pb:CK-KZ_JY049_02p064b>¶
　修身則和光同塵冥乎至道¶
　潁濱蘇轍曰戒而後動曰豫其所欲爲猶迫而後應豫然若¶
　冬涉川逡巡如不得己也疑而不行曰猶其所不欲遲而難¶
　之猶然如畏四鄰之見之也無所不敬未嘗惰也知萬物之¶
　出於妄未嘗有所留也人僞己盡復其性也虛而無所不受¶
　也和其光同其塵不與物異也¶
　臨川王安石曰雖然亦不可不反諸本也故敦兮其若樸而¶
　守之以素也故曠兮其若谷谷者虛而能應者也然而其道¶
　亦不可得而别也故混兮其若濁而已矣此所謂善爲士者¶
　也夫豫也猶也以至於混而其若濁也皆所爲不可識而强¶
<pb:CK-KZ_JY049_02p065a>¶
　爲之容也¶
　陸佃曰以其先事而慮常迫而後動故曰豫若冬涉川以後¶
　事而慮常以防而後居也故曰猶若畏四鄰以其雖以迫而¶
　後動防而後居而其心常儼之若客渙若氷將釋者散而不¶
　凝於物也敦兮其若樸者其體無乎不圓也曠兮其若谷者¶
　其體無乎不虛也敦兮其若樸曠兮其若谷然後冥之以無¶
　知混之以無覺故曰渾兮其若濁¶
　劉槪曰猶豫皆疑而不敢進之辭也以其不爲物先故豫若¶
　冬涉川猶若畏四鄰以其不爲事主也故儼若客¶
　道眞仁靜先生曹道冲曰建德若偷爲善不伐豫若履氷愼¶
<pb:CK-KZ_JY049_02p065b>¶
　之至也猶若畏鄰密之至也¶
　葉夢得曰豫者先事而戒也古者謂大象爲豫物大則見之¶
　者早而冬涉川亦理之所易見而戒者也故先事如之猶者¶
　後事而猶疑也猶亦獸名畏人而善登木畏人登木可矣無¶
　人登木者疑也四鄰吾所親狎可以無畏而猶畏故後事如¶
　之儼若客莊也渙若氷將釋舒也氷者時而後散不遽毁其¶
　堅者也將以臨民不可以不莊故容張之也孔子享禮有容¶
　色退而燕居不可以不舒故渙孔子居不容燕居申申如也¶
　夭夭如也弛之也敦兮其若樸足於己者實也曠兮其若谷¶
　受於物者虛也雖然是皆其表吾終日暴而不知斂則物得¶
<pb:CK-KZ_JY049_02p066a>¶
　以窺之矣故終之以渾兮其若濁潔而與眾異易濁而與眾¶
　異難¶
　淸源子劉驥曰豫者圖患於未然若冬涉川不得已於事也¶
　猶者致疑於己事若畏四鄰退藏於密也儼若客者望之儼¶
　然寂然不動也渙散也散其留滯混然融和如列子之心凝¶
　形釋骨肉都融是也故若氷將釋敦兮其若樸者敦厚無華¶
　若混沌之始樸曠兮其若谷曠蕩無邊若天谷之至虛渾兮¶
　其若濁者和光同塵渾雜如濁與修身以明污者異矣此七¶
　者皆古之善爲士者所爲可謂良賈深藏若虛盛德容貌若¶
　愚所以深不可識也此子列子居鄭圃四十年無人識者國¶
<pb:CK-KZ_JY049_02p066b>¶
　君卿大夫視之猶眾庶也¶
　晦菴朱熹曰儼若客語意最精今本多誤作容殊失本旨又¶
　曰舊讀儼若容止作容字嘗疑此或非老子意後見一書引¶
　此乃以容字爲客字於是釋然知老子此七句而三協韻以¶
　客韻釋脗若符契又此凡言若某者皆有事物之實所謂客¶
　者亦曰不敢爲主而無與於事故其容儼然耳¶
　黃茂材曰豫兮若冬涉川踐履必加敬也猶兮若畏四鄰常¶
　若有臨於其左右前後也儼若客居處不敢慢也渙若氷將¶
　釋形氣無留滯也敦兮其若樸初不見其圭角也曠兮其若¶
　谷其中足以容也渾兮其若濁處俗而不違於俗也皆其道¶
<pb:CK-KZ_JY049_02p067a>¶
　德之容睟然見於其外使人愛慕之不厭若乃晉人之風蓬¶
　頭跣足不拘繩檢終日酣飲疾呼大呌自以爲曠達豈足言¶
　此哉¶
孰能濁以止靜之徐清孰能安久以動之徐生¶
　御註曰易曰來徐徐徐者安行而自適之意至人之用心非¶
　以靜止爲善而有意於靜非以生出爲功而有爲於生也因¶
　其固然付之自爾而無怵迫之情遑遽之勞焉故曰徐靜之¶
　徐淸萬物無足以撓其心故孰能濁動之徐生萬物無足以¶
　係其慮故孰能安安有止之意爲物所係則止矣豈能應物¶
　而不傷¶
<pb:CK-KZ_JY049_02p067b>¶
　碧虛子陳景元曰言世俗之人誰能如有道之士心同淵泉¶
　卽其濁以澄而靜之則徐徐復其淸矣誰能如有道之士支¶
　離其德當其安以久而動之則徐徐全其生矣¶
　潁濱蘇轍曰世俗之士以物汨性則濁而不復淸枯槁之士¶
　以定滅性則安而不復生今知濁之亂性也則靜之靜之而¶
　徐自淸矣知滅性之非道也則動之動之而徐自生矣易曰¶
　寂然不動感而遂通天下之故今所謂動者亦若是耳¶
　黃茂材曰大道汎兮初無定名若以爲濁靜之則淸若以爲¶
　安動之則生所以能與物爲無窮¶
保此道者不欲盈夫惟不盈故能敝不新成¶
<pb:CK-KZ_JY049_02p068a>¶
　御註曰有積也故不足無藏也故有餘至人無積亦虛而已¶
　保此道而以天下之美爲盡在己者亦已小矣故不欲盈經¶
　曰大白若辱盛德若不足¶
　碧虛子陳景元曰言人保守此徐淸徐生之道者善能謙以¶
　自牧而安其虛靜夫惟不盈者再舉獨有至人不矜恃盈滿¶
　故能常守弊陋薄惡雖有新成之功亦能持勝不動更求進¶
　嚮復增上善不住小成斯乃聖人之深趣也¶
　王雱曰得道者未嘗盈則成道者未嘗新也道之爲用萬世¶
　而不敝以其無敝無新不成不敗故也敝生於新敗生於成¶
　士雖成道而常若敝敗則終無敝敗矣苟得道之初矜其新¶
<pb:CK-KZ_JY049_02p068b>¶
　成則與道異意非大成也經曰大成若缺其用不敝此篇句¶
　句有序以至於成成而若敝則盡之矣¶
　陳象古曰盈滿假之謂也志自滿假道隨而汙故不可盈古¶
　人行道其弊不生今人若能如古豈有新成之弊哉恐其奉¶
　道之不至也故無弊者其要在於不自盈而已¶
　黃茂材曰盈對虛而爲言蔽匿也藏也老子曰良賈深藏若¶
　虛其不欲盈可知夫物新必有故成必有壞無新也孰故乎¶
　無成也孰敗乎夫如是可保此道¶
　　
** 致虛極章第十六¶
致虛極守靜篤¶
<pb:CK-KZ_JY049_02p069a>¶
　御註曰莫貴乎虛莫善乎靜虛靜者萬物之本也虛故足以¶
　受羣實靜故足以應羣動極者眾會而有所至篤者力行而¶
　有所至致虛而要其極守靜而至於篤則萬態雖雜而吾心¶
　常徹萬變雖殊而吾心常寂此之謂天樂非體道者不足以¶
　與此¶
　潁濱蘇轍曰致虛不極則有未亡也守靜不篤則動未亡也¶
　邱山雖去而徹塵未盡未爲極與篤也葢致虛存虛猶未離¶
　有守靜存靜猶陷於動而况其他乎不極不篤而責虛靜之¶
　用難矣¶
　道眞仁靜先生曹道冲曰以虛爲虛未極於虛也以靜爲靜¶
<pb:CK-KZ_JY049_02p069b>¶
　未極於靜也虛靜兼忘是爲篤極¶
　葉夢得曰知虛之爲虛而致之未必能致於虛猶有實以爲¶
　之對也知靜之爲靜而守之未必能守於靜猶有動以爲之¶
　别也故致虛必極守靜必篤致虛極則無虛是爲眞虛守靜¶
　篤則無靜是爲眞靜¶
　黃茂材曰虛靜之境要在純熟致虛不極則不可得而虛守¶
　靜不篤則不可得而靜¶
萬物並作吾以觀其復¶
　御註曰方其並作而趨於動出之塗吾觀其動者之必靜出¶
　者之必復而因以見天地之心¶
<pb:CK-KZ_JY049_02p070a>¶
　碧虛子陳景元曰非止於人而萬物之並作未有不始於寂¶
　然而發於無形及觀其復也盡返於杳冥而歸於無朕以全¶
　其眞也易曰復其見天地之心乎天地之心謂寂然至無也¶
　潁濱蘇轍曰極虛篤靜以觀萬物之變然後不爲變之所亂¶
　知凡作之未有不復者也苟吾方且與萬物皆作則不足以¶
　知之矣¶
　臨川王安石曰復本也萬物並作吾能觀其復非致虛極守¶
　靜篤者不能與於此¶
　陳象古曰物極則復復者自靜故可以觀又曰萬物雖多安¶
　能離吾之道哉¶
<pb:CK-KZ_JY049_02p070b>¶
　黃茂材曰人與萬物同生一根惟虛而靜則能觀其復復初¶
　也物之根也名爲觀物實以自觀¶
　程大昌曰物之從枯而茁壯長者是其作也華實皆泯津歸¶
　於根則其復也老氏借淺以明賾也虛者物莫之能昏靜者¶
　物莫之能誘故其接物易以有見也對奕之智常不及旁觀¶
　之明而操舟失港凡岸立之人往往皆能指其曲折故由動¶
　觀動或反與之俱而據要觀妙者必其心不徇物乃始能之¶
　也¶
夫物芸芸各歸其根¶
　御註曰芸芸者動出之象萬物出乎震相見乎離則芸芸並¶
<pb:CK-KZ_JY049_02p071a>¶
　作英華發外說乎兌勞乎坎則去華就實歸其性宅¶
　碧虛子陳景元曰芸芸茂盛貌或作云云動作貌¶
　潁濱蘇轍曰萬物皆作於性皆復於性譬如華葉之生於根¶
　而歸於根濤瀾之生於水而歸於水耳¶
　陸佃曰芸芸者所謂幻化也各歸其根者所謂空性也幻化¶
　有滅而空性無壞¶
　道眞仁靜先生曹道冲曰萬物紛紜動作旣極必返於本不¶
　假至人用意裁制¶
　淸源子劉驥曰聖人使人息其愛欲之念歸乎虛靜之本復¶
　其性命之源譬如萬物生於根而歸於根也¶
<pb:CK-KZ_JY049_02p071b>¶
歸根曰靜靜曰復命¶
　潁濱蘇轍曰苟未能自復於性雖止動息念以求靜非靜也¶
　故惟歸根然後爲靜命者性之妙也性猶可言至於命則不¶
　可言矣易曰窮理盡性以至於命¶
　臨川王安石曰命者自無始以來未嘗生未嘗死者也故物¶
　之歸根曰靜靜則復於命矣¶
　道眞仁靜先生曹道冲曰復於元命返於天眞¶
　陳象古曰本自淸靜因物有遷也¶
　黃茂材曰夫物芸芸各歸其根窮理也歸根曰靜盡性也靜¶
　曰復命至於命也¶
<pb:CK-KZ_JY049_02p072a>¶
復命曰常¶
　御註曰復命則萬變不能遷無間無歇與道爲一以挈天地¶
　以襲氣母¶
　碧虛子陳景元曰能悟之者則行住坐卧不離乎是¶
　潁濱蘇轍曰方其作也雖天地山河之大未有不變壞不常¶
　者惟復於性而後湛然常存矣¶
　道眞仁靜先生曹道冲曰夫物或興或衰或生或滅皆爲造¶
　化之所陶鑄惟道常然晝不能明夜不能晦復性命之道則¶
　知眞常¶
　黃茂材曰窮理盡性以至於命則可常存矣¶
<pb:CK-KZ_JY049_02p072b>¶
知常曰明¶
　御註曰明道之常不爲物遷故足以鑑天地照萬物¶
　碧虛子陳景元曰知猶悟也曰明或作日明言日益明達¶
　潁濱蘇轍曰不以復性爲明則皆世俗之智雖自謂明而非¶
　明也¶
不知常妄作凶¶
　御註曰隨物轉徙觸塗自患故凶易曰復則不妄迷而不知¶
　復茲妄也已¶
　碧虛子陳景元曰不悟常道者反以神變爲妖長生爲誕虛¶
　極靜篤爲空曠歸根復命爲滅亡不知强知不識强識易所¶
<pb:CK-KZ_JY049_02p073a>¶
　謂不常其德或承之羞故曰不知常妄作凶¶
　潁濱蘇轍曰不知復性則緣物而動無作而非凶雖得於一¶
　時而失之遠矣¶
　黃茂材曰常之爲道至微至妙非夫明智玄通之士則不能¶
　達秦漢以來方士爭言神仙之術陷於禍敗如徐福欒大之¶
　徒皆妄作者也老子知其凶之必至¶
知常容¶
　御註曰知常則不藏是非美惡故無所不容¶
　潁濱蘇轍曰方迷於妄則自是而非彼物皆吾敵吾何以容¶
　之苟知其皆妄則雖仇讐猶將哀而憐之夫何所不容哉¶
<pb:CK-KZ_JY049_02p073b>¶
　陳象古曰安於天理不復爭競何有而不能容乎¶
　淸源子劉驥曰知常則與天地合其德如天地之無不覆載¶
　也¶
　黃茂材曰眞常之道大無不包知之者必有容宇宙之量¶
容乃公¶
　御註曰無容心焉則不獨親其親子其子何私之有¶
　潁濱蘇轍曰無所不容則彼我之情盡而尙誰私乎¶
　淸源子劉驥曰有容德乃大如天地之無私覆載也故曰公¶
　黃茂材曰容有容宇宙之量則無己無人無物皆㝠於一¶
公乃王¶
<pb:CK-KZ_JY049_02p074a>¶
　碧虛子陳景元曰旣能包容乃於已無私則襟懷蕩然平夷¶
　而至公矣旣公平無私則德用周普天下輻輳無有不歸往¶
　者矣¶
　潁濱蘇轍曰無所不公則天下將往而歸之矣¶
　黃茂材曰以此處上帝王天子之德也以此處下玄聖素王¶
　之道也¶
王乃天¶
　御註曰在上而無所不覆者天也¶
　碧虛子陳景元曰人旣歸往天將祐之¶
　潁濱蘇轍曰無所不懷雖天何以加之¶
<pb:CK-KZ_JY049_02p074b>¶
　臨川王安石曰王者人道之極也人道極則至於天道矣¶
　黃茂材曰王者與天爲徒也¶
　程大昌曰王之能容也無擇而無棄卽天之不頗其覆者是¶
　也¶
天乃道¶
　御註曰天地人莫不由之者道也盡人則同乎天體天則同¶
　乎道¶
　潁濱蘇轍曰天猶有形至於道則極矣¶
　臨川王安石曰天與道合而爲一¶
　黃茂材曰天法道者也¶
<pb:CK-KZ_JY049_02p075a>¶
道乃久没身不殆¶
　御註曰道者萬世無弊庶物得之者昌開百聖而不窮蔽天¶
　地而不息¶
　劉涇曰所謂自古固存¶
　黃茂材曰道者自本自根未有天地自古以固存故曰道乃¶
　久得道則可久矣而曰没身不殆身又可没乎曰身者有形¶
　之物安得不没身没而謂之久何也其死而不亡者乎其形¶
　化而心不與之然者乎¶
　林東曰天猶有形至於道則悠久無窮雖没吾之身而未嘗¶
　危殆有以見體道之君子與道周旋雖久而安也其源出於¶
<pb:CK-KZ_JY049_02p075b>¶
　致虛之極守靜之篤也¶
　　
** 太上章第十七¶
太上下知有之¶
　御註曰在宥天下與一世而得淡泊焉無忻忻之樂而親譽¶
　不及無悴悴之苦而畏侮不至莫之爲而常自然故下知有¶
　之而已¶
　碧虛子陳景元曰太上者謂大人也大人卽太古無名號之¶
　君也所謂上德不德者也其德無上可加故曰太上雖有君¶
　位而不以尊自稱任物自然而各正性命故其教無爲其治¶
　無迹隨時而舉事因資而立功百姓日用而不知其道但知¶
<pb:CK-KZ_JY049_02p076a>¶
　有君上而已謂帝何力於我哉¶
　道眞仁靜先生曹道冲曰上古純質雖知有君簡靜無爲上¶
　下恬淡各安其所¶
　葉夢得曰有君臣然後有上下下知有之知其臨我者吾君¶
　而已民未見德則莫知何有於我也¶
其次親之譽之其次畏之侮之¶
　御註曰澤加於民法傳於世天下愛之若父母故親之貴名¶
　起之如日月故譽之此帝王之治親譽之迹彰而大同之道¶
　虧矣道之以政齊之以刑故畏之舉天下以賞其善者不勸¶
　舉天下以罰其惡者不沮諸侯有問鼎大小輕重如楚子者¶
<pb:CK-KZ_JY049_02p076b>¶
　陪臣有竊寶玉大弓如陽虎者此衰世之俗故侮之¶
　淸源子劉驥曰其次以有爲治天下其德可親其功可譽故¶
　親之譽之不能兼忘天下也又其次則道之以政齊之以刑¶
　故畏之又其次則法令滋彰盜賊多有故侮之¶
　黃茂材曰泉涸魚相與處於陸相呴以濕相濡以沫不如相¶
　忘於江湖今也太上之道乃知而有之是未能至於相忘也¶
　故爲下其次親之譽之親之者以其貌譽之者以其言夫道¶
　豈聲音笑貌爲哉又其次畏之侮之畏之者畏其高而難行¶
　侮之者侮其近而無甚異其去道益遠矣¶
故信不足焉有不信¶
<pb:CK-KZ_JY049_02p077a>¶
　御註曰附離不以膠漆約束不以纏索此至信也商人作誓¶
　而民始畔周人作會而民始疑信不足故也¶
　碧虛子陳景元曰夫心之有孚之謂誠言而可復之謂信且¶
　信全則天下安信失則天下危今旣權詐聿興欺罔並起君¶
　信不足於下故下有不信之心而應其君矣夫上之化下也¶
　如止水明鑑之接形容而理無差焉王弼曰夫御體失性則¶
　疾病生輔物失眞則疵釁作信不足焉則有不信此自然之¶
　道也¶
　潁濱蘇轍曰吾誠自信則以道御天下足矣惟不自信而加¶
　之仁義重之刑政而民始不信矣¶
<pb:CK-KZ_JY049_02p077b>¶
　淸源子劉驥曰於是愚智相欺上下相疑天下每每大亂罪¶
　在好智以其信道之心不足所以有不信之禍也¶
猶兮其貴言功成事遂百姓皆曰我自然¶
　碧虛子陳景元曰夫自親譽而下已喪其太上無爲之化而¶
　不能復其淳古之風猶其貴重言教執守陳迹以爲化方雖¶
　然失道遠矣不猶愈於忽言不信而致犯上作亂乎夫有道¶
　之君垂拱而居無爲故功業成而不有矣憺默而教淸靜故¶
　事務遂而忘知矣民皆淳樸無所妄爲謂我之自然而然也¶
　故親譽畏侮之心於何而有哉¶
　葉夢得曰號令教戒無非言也欲以是爲信可乎上不以情¶
<pb:CK-KZ_JY049_02p078a>¶
　示之下下亦不以情報之上上下交相疑而不信其衰爲已¶
　甚而人猶以其言爲貴末流之弗悟也如此將以反之必使¶
　功成事遂而百姓皆謂自然雖欲親譽之而不能則可以復¶
　乎太上之世矣頌堯之德曰蕩蕩乎無能名巍巍乎其有成¶
　功而本之於惟天爲大惟堯則之夫天何爲者哉穹然在上¶
　而物無所歸德則所謂蕩蕩乎民無能名者乃所以謂我自¶
　然者也¶
　淸源子劉驥曰徒貴聖人之言不知聖人之道聖人以道蒞¶
　天下使民遷善遠罪日改月化若性之自爲而不知爲之者¶
　故功成事遂百姓皆曰我自然此太上之治也¶
<pb:CK-KZ_JY049_02p078b>¶
　林東曰猶者遲而難之也其貴言之謹也如此葢以言之不¶
　輕出諸口必欲取信於民而無待於告諭也如所謂太古塗¶
　民耳目非繆悠荒唐之說乃使民不役於耳目其效見於心¶
　之相信云爾¶
　　
** 大道廢章第十八¶
大道廢有仁義¶
　御註曰失道而後德失德而後仁失仁而後義仁以立人義¶
　以立我而去道遠矣韓愈不原聖人道德之意乃以仁義爲¶
　定名道德爲虛位老子之小仁義其見小也莊子所謂蔽蒙¶
　之民¶
<pb:CK-KZ_JY049_02p079a>¶
　碧虛子陳景元曰仁義生乎不足是猶泉涸魚相與處於陸¶
　相呴以濕相濡以沬不如相忘於江湖¶
　潁濱蘇轍曰大道之隆也仁義行於其中而民不知道旣廢¶
　而後仁義見矣¶
　淸源子劉驥曰純樸不殘孰爲犧樽白玉不毁孰爲圭璋道¶
　德不廢安取仁義¶
　黃茂材曰立人之道曰仁與義老子方將擺去人累而與造¶
　物者遊故不言仁義非惡仁義惡夫徇仁義而不知大道者¶
　楊子雲乃謂其搥提仁義非也老子雖不言仁而好言慈雖¶
　不言義而好言果果者義之異名慈者仁之殊號¶
<pb:CK-KZ_JY049_02p079b>¶
　程大昌曰莊子曰至德之世上如標枝民如野鹿端正而不¶
　知以爲義相愛而不知以爲仁是故行而無迹事而無傳夫¶
　至德之世卽大道未廢之時也端正相親其爲仁義也大矣¶
　特未立此名則亦不著其迹故道見而仁義不見焉耳自有¶
　易以來剏法立則凡陰陽剛柔之效乎事者聖人因其實而¶
　命之曰如是而爲仁如是而爲義仁義立而道之無者皆著¶
　於有如元氣播於陰陽人知其爲陰陽而不復見其爲元氣¶
　矣莊子固嘗明言之矣曰道德不隱安取仁義由其言而推¶
　之則分大道以爲仁義信其破全爲散矣¶
智慧出有大僞¶
<pb:CK-KZ_JY049_02p080a>¶
　碧虛子陳景元曰理勢然也¶
　潁濱蘇轍曰世不知道之足以贍足萬物也而以智慧加之¶
　於是民始以僞報之矣¶
六親不和有孝慈國家昏亂有忠臣¶
　潁濱蘇轍曰六親方和孰非孝慈國家方治孰非忠臣堯非¶
　不孝而獨稱舜無瞽叟也伊尹周公非不忠也而獨稱龍逢¶
　比干無桀紂也¶
　黃茂材曰六親不和而後舜以孝名國家昏亂而後比干以¶
　忠顯大道旣裂儒墨相攻而後老子之書出使天下常如太¶
　古鴻荒之世吾知老子昧昧然莫知其影響何書之可作哉¶
<pb:CK-KZ_JY049_02p080b>¶
　　
** 絕聖棄智章第十九¶
絶聖棄智民利百倍¶
　御註曰道之與性一而不雜離道爲德是名聖智絶而棄之¶
　與道同體則各安其性命之情其利溥矣¶
　碧虛子陳景元曰河上公曰五帝畫象倉頡造書不如三皇¶
　結繩無文之治也莊子曰去小智則大智明經曰以智治國¶
　國之賊¶
　潁濱蘇轍曰非聖智不足以知道使聖智爲天下其有不以¶
　道御物者乎世之人不足以知聖智之本而見其末以爲以¶
　巧勝物者也於是馳騁於其末流而民不勝其害矣故絶聖¶
<pb:CK-KZ_JY049_02p081a>¶
　棄智則民利百倍¶
　臨川王安石曰所以返樸也¶
　達眞子曰大道廢故能舉其道者則爲聖能知其道者則爲¶
　智是聖智因道廢而名也方道無不舉則聖之名可以絶道¶
　無不明則智之名可以棄道於天下無不舉無不明則民無¶
　不利者也故曰民利百倍又名聖者爲其有不聖也名智者¶
　爲其有不智也¶
　淸源子劉驥曰聖人體道之眞以治身則隳肢體黜聰明離¶
　形去智同於大通聖智仁義猶當絶而棄之况其他乎¶
　黃茂材曰古之士也從事於道是非都忘有無俱遣悠然樂¶
<pb:CK-KZ_JY049_02p081b>¶
　於放曠之野聖智無所施况仁義乎仁義無所用况巧利乎¶
　夫如是故一身妙用隨取而有故曰民利百倍¶
絶仁棄義民復孝慈¶
　御註曰民將反其性而復其初不獨親其親子其子其於孝¶
　慈也何有¶
　碧虛子陳景元曰是欲人全其性命¶
　潁濱蘇轍曰未有仁而遺其親者也未有義而後其君者也¶
　仁義所以爲孝慈矣然及其衰也竊仁義之名以要利於世¶
　於是子有違父而父有虐子此則仁義之迹爲之也故絶仁¶
　棄義則民復孝慈¶
<pb:CK-KZ_JY049_02p082a>¶
　黃茂材曰孝慈民之性也累盡性復故曰民復孝慈¶
絶巧棄利盜賊無有¶
　御註曰爲機變之巧有欲利之心是皆穿窬之類也¶
　碧虛子陳景元曰擿玉毁珠焚符破璽使民樸鄙而盜自止¶
　潁濱蘇轍曰巧所以便事也利所以濟物也二者非以爲盜¶
　而賊盜不得則不行故絶巧棄利則盜賊無有¶
　葉夢得曰利富之也孝慈教之也盜賊禁其爲非也而不知¶
　天下由是而愈亂¶
　黃茂材曰𢦤天和而伐本眞者一切銷去故曰盜賊無有¶
此三者以爲文不足故令有所屬¶
<pb:CK-KZ_JY049_02p082b>¶
　御註曰先王以人道治天下至周而彌文及其弊也以文滅¶
　質文有餘而質不足天下舉失其素樸之眞而日淪於私欲¶
　之習老氏當周之末方將祛其弊而使之返本故攘棄仁義¶
　絶滅禮學雖聖智亦在所擯彼其心豈眞以仁義聖智爲不¶
　足以治天下哉先王之道若循環救文者莫若質故令有所¶
　屬謂見素抱樸少私寡欲也¶
　涑水司馬光曰屬著也聖智仁義巧利皆古之善道也由後¶
　世徒用之以爲文飾而内誠不足故令三者皆著於名而喪¶
　其實¶
　潁濱蘇轍曰世之貴此三者以爲天下之不安由文之不足¶
<pb:CK-KZ_JY049_02p083a>¶
　故也是以或屬之聖智或屬之仁義或屬之巧利葢將以文¶
　治之也然而天下益以不安曷不反其本乎見素抱樸少私¶
　寡欲而天下各復其性雖有三者無所用之矣故曰我無爲¶
　而民自化我好靜而民自正我無事而民自富我無欲而民¶
　自樸此則聖智之大仁義之至巧利之極也¶
　黃茂材曰三者聖智也仁義也巧利也皆性外事特其文爾¶
　不足以爲道故令有所屬者屬於道也¶
　程大昌曰其屬之之地卽樸素而節私欲者是也¶
見素抱樸少私寡欲¶
　臨川王安石曰不言守素而言見素不言返樸而言抱樸不¶
<pb:CK-KZ_JY049_02p083b>¶
　言無私而言少私不言絶欲而言寡欲葢見素然後可以守¶
　素抱樸然後可以返樸少私然後可以無私寡欲則致於不¶
　見所欲也¶
　陳象古曰少私寡欲絶棄之機要也¶
　黃茂材曰至道無華樸素而已所見者素其見無非道矣所¶
　抱者樸其抱無非道矣私可以無何少之云欲可以絶何寡¶
　之云見素抱樸爲上智言少私寡欲所以誘進中下之士者¶
　也¶
　　
** 絕學無憂章第二十¶
絶學無憂¶
<pb:CK-KZ_JY049_02p084a>¶
　御註曰任其性命之情而樂故無憂¶
　碧虛子陳景元曰今之學者糟粕而已矣所言絶學者非謂¶
　其絶滅不學也謂守其自然之性也¶
　潁濱蘇轍曰爲學日益爲道日損不知性命之正而以學求¶
　益增其所未聞積之不已而其中紛然不勝其憂矣故曰絶¶
　學無憂若夫聖人未嘗不學而以道爲主¶
　道眞仁靜先生曹道冲曰至人無學我卽道也卽我是道又¶
　何學也理暢無虧又何憂也¶
　達眞子曰凡學者學其所未至也未至其道則心不能無累¶
　有累所以有憂也旣至其道則心無累無累所以無憂也道¶
<pb:CK-KZ_JY049_02p084b>¶
　至於無憂故無所用學焉是以言絶學無憂¶
　葉夢得曰不學則道無所入見道則學無所用¶
　淸源子劉驥曰方其爲學則日益聞見理有所未窮意有所¶
　未得能無憂乎及其爲道則日損無視無聽損之又損以至¶
　於無爲而無不爲則樂天知命故絶學無憂¶
　黃茂材曰天地萬物之理欲以一人之智窮其所不可窮其¶
　憂多矣¶
　林東曰捨本性而外求道别有所謂學皆外也惟於絶學則¶
　無有憂者率性而自得非學此又學彼之憂勞乎其心也¶
唯之與阿相去幾何善之與惡相去何若¶
<pb:CK-KZ_JY049_02p085a>¶
　御註曰唯阿同聲善惡一性小智自私離而爲二達人大觀¶
　本實非異¶
　碧虛子陳景元曰唯者恭譍也唯聲低所以爲恭爲禮阿者¶
　慢譍也阿聲高所以爲慢爲野夫以名教言之則唯恭而阿¶
　慢以理論之皆譍聲也今爲善者無近名名極則害身爲惡¶
　者無近刑刑極則殘生故善之與惡非道之實乃外物耳旣¶
　皆外物則相去奚異哉古本作美之與惡如上章天下皆知¶
　美之爲美斯惡已¶
　潁濱蘇轍曰學者溺於所聞而無以一之則唯之爲恭阿之¶
　爲慢不可同日而言矣而况善惡之相反乎夫惟聖人知萬¶
<pb:CK-KZ_JY049_02p085b>¶
　物同出於性而皆成於妄如畫馬牛如刻虎彘皆非其實泯¶
　焉無是非同異之辨孰知其相去幾何哉¶
　劉涇曰莊子曰所美爲神奇所惡爲臭腐神奇化爲臭腐臭¶
　腐復化爲神奇何則善惡之間不能以寸近取諸身則唯譍¶
　阿譍同出一聲何以唯爲恭以阿爲慢善惡之殊何異此乎¶
　道眞仁靜先生曹道冲曰同爲譍答何爭恭慢造善爲惡皆¶
　是勞心¶
　達眞子曰唯阿者因其世薄而分之也善惡者因其眞喪而¶
　别也方世之薄人生其慢焉則以唯者爲恭阿者爲慢方眞¶
　之喪則能修者爲善不修者爲惡然改阿爲唯非不能也是¶
<pb:CK-KZ_JY049_02p086a>¶
　不爲也故唯之與阿相去幾何改惡爲善者非不能也是不¶
　修也故善之與惡相去何若¶
　黃茂材曰莊子亦嘗以藏穀亡羊發明此理學者宜致思於¶
　善惡不到之處何物可名若直以爲惡與爲善同是率天下¶
　而入於惡非老子意¶
　程大昌曰唯爲主善阿爲導諛¶
　林東曰善與惡不翅霄壤今謂之相去何若急欲惡人之復¶
　於善如唯阿之相去幾何也¶
人之所畏不可不畏¶
　御註曰鼓萬物而不與聖人同憂者道也吉凶與民同患者¶
<pb:CK-KZ_JY049_02p086b>¶
　事也¶
　碧虛子陳景元曰夫至人冥心妙道絶學無憂雖忘善惡於¶
　胷中必順唯阿於形外旣而身處人間世豈不修其德乎故¶
　唯阿之禮不得不遵善惡之戒不可不畏其惟藴道之深者¶
　乎¶
　潁濱蘇轍曰聖人均彼我一同異其心無所復留然豈以是¶
　忽遺世法犯分亂理而不顧哉人之所畏吾亦畏之人之所¶
　爲吾亦爲之雖列於君臣父子之間行於禮樂刑政之域而¶
　天下不知其異也其所以不嬰於物者其心而已¶
　道眞仁靜先生曹道冲曰全身遠害安得謂之不畏¶
<pb:CK-KZ_JY049_02p087a>¶
　黃茂材曰人有所畏亦有所喜畏其所畏而不喜其所可喜¶
　何也人之所畏烏可不畏若其所喜吾亦從而喜之則是同¶
　於流俗¶
荒兮其未央哉¶
　碧虛子陳景元曰央中也止也¶
　臨川王安石曰道之荒大而莫知畔岸¶
　道眞仁靜先生曹道冲曰此老君處世之時所覩之事也¶
　達眞子曰如田之荒以其爲草所蔽人之性爲物所蔽固不¶
　異此¶
　葉夢得曰此非言之所能窮故曰荒兮其未央哉¶
<pb:CK-KZ_JY049_02p087b>¶
　黃茂材曰荒如禽荒色荒之荒¶
眾人熙熙如亯太牢如登春臺¶
　碧虛子陳景元曰世人因學致僞逐境失眞¶
　道眞仁靜先生曹道冲曰心目所經外境方盛¶
我獨怕兮其未兆若嬰兒之未孩¶
　碧虛子陳景元曰孩笑貌¶
　潁濱蘇轍曰人各溺於所好其美如亯太牢其樂如登春臺¶
　囂然從之而不知其非唯聖人深究其妄遇之泊然不動如¶
　嬰兒之未能孩也¶
　黃茂材曰眾人慕樂如此我則怕然不動¶
<pb:CK-KZ_JY049_02p088a>¶
乘乘兮若無所歸¶
　碧虛子陳景元曰乘乘若虛舟之東西而無所歸止¶
　臨川王安石曰乘乘若無所歸者以其游心於無何有之鄕¶
　道眞仁靜先生曹道冲曰乘萬物而游無所係著¶
　陳象古曰乘乘厚重貌守眞抱樸滿而不盈¶
　淸源子劉驥曰嬰兒居不知所爲行不知所之乘乘兮如虛¶
　舟之東西¶
　程大昌曰眾人舒泰如亯備味如覽勝會我方揣切其未嘗¶
　發見者如嬰兒之從騃而冥無所知甚言不曉世人趨樂之¶
　故也故繼之曰乘乘兮若無所歸宿也¶
<pb:CK-KZ_JY049_02p088b>¶
眾人皆有餘¶
　御註曰其在道曰餘食贅行¶
　碧虛子陳景元曰饕餮富貴之間謂其心有餘樂¶
　潁濱蘇轍曰眾人各自以爲有餘¶
　劉涇曰性無餘欠所謂有餘皆分外也¶
　陳象古曰有餘自盈滿也¶
我獨若遺¶
　碧虛子陳景元曰知軒冕之去來如寄故獨忽之若遺忘耳¶
　劉涇曰若遺非誠遺也以不足愛吝爲懷而已不學者所謂¶
　誠遺也至人非不學葢緣俗學滋蔓特可以絶救之耳¶
<pb:CK-KZ_JY049_02p089a>¶
　道眞仁靜先生曹道冲曰人皆自謂我有餘而我獨遺忘若¶
　無物也¶
　葉夢得曰認之則有餘棄之則若遺¶
　黃茂材曰眾人皆有餘其盈溢於富貴驕奢如此我則若遺¶
　且如愚焉¶
我愚人之心也哉純純兮¶
　御註曰吾與回言終日不違如愚純純兮天機不張而默與¶
　道契茲謂大智¶
　潁濱蘇轍曰若愚而非愚也¶
　劉涇曰眾人務學作智我獨絶焉則愚人而已¶
<pb:CK-KZ_JY049_02p089b>¶
　程大昌曰純純乎無所能解也¶
俗人昭昭我獨若昏俗人察察我獨悶悶¶
　御註曰同乎流俗則昭昭以爲明而其明也小察察以爲智¶
　而其智也鑿遺物離人而傲睨於一世之習則惽然若亡而¶
　存悶然若鈍而利世俗豈得而窺之¶
　碧虛子陳景元曰昭昭光耀自衒貌察察嚴明貌悶悶寬裕¶
　貌或作惽惽昧昧貌莊子曰至道之極昬昬默默¶
　潁濱蘇轍曰世俗以分别爲智聖人知羣妄之不足辨也故¶
　其外若昬其中若悶¶
　道眞仁靜先生曹道冲曰眾人昭昭極智慮而察物惟恐其¶
<pb:CK-KZ_JY049_02p090a>¶
　不顯不彰不知不聞也我獨若昬我獨事事不知若昬愚而¶
　無識者也察察謂盡物而不容也¶
　黃茂材曰俗人昭昭以其好於聲名我則昬昬俗人察察以¶
　其競於機巧我則悶悶¶
澹兮其若海飂兮似無所止¶
　御註曰淵靜而性定道之全體變動而不居道之利用¶
　碧虛子陳景元曰莫測其深故曰海而又應變之道莫定其¶
　方若流波之漂揚而似無所止著一本作忽若晦寂兮似無¶
　所止言至人容儀忽然晦昧似其尸居其心寂靜無所繫縶¶
　故似無所止亦通¶
<pb:CK-KZ_JY049_02p090b>¶
　達眞子曰澹者泊然而大也飂者曠然而通也¶
眾人皆有以我獨頑且鄙¶
　御註曰桂可食故伐之漆可用故割之人皆知有用之用而¶
　莫知無用之用傳曰心不則德義之經爲頑古者謂都爲美¶
　謂野爲鄙¶
　劉涇曰以用也眾人之學所謂有用而已亦安知無用爲有¶
　用哉頑鄙是也鄙野也野人不學無用故也¶
　黃茂材曰高才絶智孰不求爲時用我獨頑似鄙凡此數者¶
　不喜其所可喜自足於道而已¶
　程大昌曰甚言世人趨末而不知有本也¶
<pb:CK-KZ_JY049_02p091a>¶
　林東曰眾人皆以才智爲世用而我獨頑鄙無益於世以見¶
　眾人離道爲甚遠而我之體道爲甚謹¶
我獨異於人而貴求食於母¶
　御註曰嬰兒慕駒犢從惟道之求而已夫道生之畜之長之¶
　育之萬物資焉有母之意惟道之求此所以異於人之失性¶
　於俗¶
　碧虛子陳景元曰或曰老氏以和光同塵爲務此篇何獨彼¶
　我之說云云曰此豈至人之本意哉葢不得已而言之也夫¶
　至人所行何嘗有異自是世俗動靜相反因垂言立教故有¶
　彼此之云爾¶
<pb:CK-KZ_JY049_02p091b>¶
　潁濱蘇轍曰道者萬物之母眾人徇物忘道而聖人脫遺萬¶
　物以道爲宗譬如嬰兒食於母而已¶
　劉涇曰嬰兒以母爲本道本也學末也此所以異也然聖人¶
　不尙異而獨異者此篇主絶學爲辭方俗學之溺如此則非¶
　異俗無以救俗¶
　道眞仁靜先生曹道冲曰眾人求物於外我獨食氣於內氣¶
　爲母神爲子神不離氣氣不離形子母相隨綿綿上下久而¶
　自定閉之非也此簡易攝生之要也¶
　達眞子曰眾人所求者以外不以內以末不以本是反求食¶
　於子而不求食於母也¶
<pb:CK-KZ_JY049_02p092a>¶
　陳象古曰異於人不同眾人之所學故也¶
　黃茂材曰母者道也經曰有名萬物之母是也¶
　　
** 孔德之容章第二十一¶
孔德之容惟道是從¶
　御註曰一陰一陽之謂道物得以生謂之德道常無名豈可¶
　形容所以神其德德有方體同焉皆得所以顯其道¶
　潁濱蘇轍曰道無形也及其運而爲德則有容矣故德者道¶
　之見也自是推之則眾有之容皆道之見於物也¶
　臨川王安石曰孔德孟子所謂盛德是也故曰動容周旋中¶
　禮盛德之至葢惟道是從則孔德之容矣¶
<pb:CK-KZ_JY049_02p092b>¶
　葉夢得曰德之爲言得也道不可見而德有可得故道無容¶
　而德有容¶
　林東曰失道而後德德則有形容之可見也况於盛德之容¶
　乎况於眾有之美者乎凡此之容此之美皆自道出道雖不¶
　可形容乃著見於孔德之容眾有之美¶
道之爲物惟恍惟惚¶
　御註曰道體至無而用乃妙有所以爲物然無非道恍者有¶
　象之可况惚者有數之可推所謂有者疑於無也故曰道之¶
　爲物¶
　碧虛子陳景元曰夫道者杳然難言故眡聽不能聞見何物¶
<pb:CK-KZ_JY049_02p093a>¶
　之可謂耶今言物者葢因强名以究妙理故曰有物混成亦¶
　稱道之爲物也恍似有也在有非有惚似無也居無非無居¶
　無非無乃卽空是色也在有非有乃卽色是空也¶
　臨川王安石曰道非物也然謂之道則有物矣恍惚是也¶
　陳象古曰恍惚不可定名之謂也¶
　黃茂材曰恍者陽也惚者陰也道惟陰陽而已不謂陰陽而¶
　謂恍惚者升降消長之理交感契合之情恍恍惚惚不可指¶
　名惟心能得之故其字從心¶
惚兮恍兮中有象兮恍兮惚兮中有物兮¶
　御註曰見乃謂之象形乃謂之物恍惚之中象物斯具猶如¶
<pb:CK-KZ_JY049_02p093b>¶
　太空變爲雷風猶如大塊化爲水火以成變化以形鬼形是¶
　謂道妙¶
　碧虛子陳景元曰象者氣象也物者神物也卽莊子所謂眞¶
　君今之所謂性者也¶
　陸佃曰太始者形之始故曰其中有象太素者質之始故曰¶
　其中有物¶
　葉夢得曰恍惚非二境象物非二類也¶
　淸源子劉驥曰恍惚者在有非有在無非無惚兮恍其中有¶
　象經所謂大象無形者是矣恍兮惚其中有物經所謂有物¶
　混成者是矣恍惚之中有物與象所謂無狀之狀無物之象¶
<pb:CK-KZ_JY049_02p094a>¶
　也¶
𥥆兮冥兮其中有精其精甚眞其中有信¶
　御註曰𥥆者幽之極冥者明之藏𥥆冥之中至陰之原而天¶
　一所兆精實生焉精者天德之至正而不妄故云甚眞一而¶
　不變故云有信¶
　碧虛子陳景元曰𥥆兮深遠貌冥兮寂默貌其中藴乎純粹¶
　之精畜乎自然之信其精非僞故曰精其化應時故曰信¶
　道眞仁靜先生曹道沖曰寂然無形今感之立應信莫過此¶
　春生秋煞夏炎冬凛未嘗差忒答響若谷現形如鑑豈不謂¶
　之信也¶
<pb:CK-KZ_JY049_02p094b>¶
　黃茂材曰陰陽至妙𥥆冥難覩陰中之陽是謂陽精陽中之¶
　陰是謂陰精故曰其中有精陽之精者爲眞陽陰之精者爲¶
　眞陰故曰其精甚眞陽生於子陰生於午時日晷刻必至無¶
　差故曰其中有信¶
自古及今其名不去以閱眾甫吾何以知眾甫之然哉以此¶
　御註曰眾甫之變日逝而不停甚眞之精常存而不去聖人¶
　貴精故能閱眾甫之變而知其所以然無思也而寂然無爲¶
　也而不動然感而遂通天下之故則思爲之端起而功業之¶
　迹著非天下之至精其孰能與於此¶
　潁濱蘇轍曰古今雖異而道則不去故以不去名之唯未嘗¶
<pb:CK-KZ_JY049_02p095a>¶
　去故能以閱眾甫之變也甫美也雖萬物之美不免於變聖¶
　人之所以知萬物之所以然者以能體道而不去故也¶
　陸佃曰生者有生生者自太易至於太素所謂生生者也然¶
　生生者未嘗生未嘗無故能自古及今其名不去以閱眾甫¶
　也所謂其名不去常名是也夫眾美者有生而吾體不生眾¶
　美者有化而吾體不化故能名以閱之也莊子曰神奇復化¶
　臭腐臭腐復化神奇神奇者眾甫也¶
　淸源子劉驥曰亘萬世而無弊充一性而常存故曰不去眾¶
　美之變日逝而不停甚精之眞常存而不亡所以披閱眾甫¶
　之死生終始也¶
<pb:CK-KZ_JY049_02p095b>¶
　黃茂材曰經云吾不知其名字之曰道名卽道也故爲萬物¶
　之母時雖變而無常名常存而不已甫美也天地之大人物¶
　之眾昆蟲草木之微莫不具有此美捨此皆非道也¶
　　
** 曲則全章第二十二¶
曲則全枉則直窪則盈弊則新少則得多則惑是以聖人抱一¶
爲天下式¶
　碧虛子陳景元曰聖賢之士鉤深致遠廓然見獨而蟠曲才¶
　能未嘗顯耀者故欲遠害而全身也故曰曲則全聰達明察¶
　曉辨諸物有大功業立大名聲心直如猛矢志端如朱絃常¶
　枉己屈伏而不自伸者此則大直之士也故曰枉則直人以¶
<pb:CK-KZ_JY049_02p096a>¶
　謙卑爲本易曰地道變盈而流謙葢設象而會意也夫陵原¶
　川谷之變高下之不常也川谷窪下則水流而滿之陵原高¶
　峻則雨剝而頽之人之謙下則眾仰德而歸之以致其光大¶
　也夫自尊則眾毁而辱及之以致其危亡也故曰窪則盈且¶
　人有賢才而能支離其德弊薄其身则眾共樂推而其道日¶
　新矣故曰弊則新夫少者簡易之謂也易曰易則易知簡則¶
　易從易簡而天下之理得矣西升經曰子得一萬事畢又曰¶
　丹書萬卷不如守一故曰少則得夫多者博學之謂也莊子¶
　曰文滅質博溺心列子曰路多岐則亡羊學多方則喪道庚¶
　桑子曰萬人操弓共射一鵰鵰無不中萬物章章以害一生¶
<pb:CK-KZ_JY049_02p096b>¶
　生無不傷經曰多言數窮不如守中此並戒其多也故曰多¶
　則惑道生一一者道之子謂太極也太極卽混元也亦太和¶
　純一之氣也又無爲也夫聖人抱守混元純一之道者謂復¶
　太古無爲之風也經曰天得一以淸地得一以寍莊子曰天¶
　無爲以之淸地無爲以之寍以此可明矣自曲則全下六事¶
　尙有對治之迹此云抱一無爲可以兼包之故爲天下式¶
　潁濱蘇轍曰聖人動必循理理之所在或直或曲要於通而¶
　已通故與物不迕故全也直而非理則非直也循理雖枉而¶
　天下之至直也眾之所歸者下也雖欲不盈不可得矣昭昭¶
　察察非道也悶悶若將弊矣而日新之所自出也道一而已¶
<pb:CK-KZ_JY049_02p097a>¶
　得一則無不得矣多學而無以一之則惑矣抱一者復性者¶
　也葢曲則全枉則直窪則盈弊則新少則得多則惑皆抱一¶
　之餘也故以抱一終之¶
　臨川王安石曰方則易挫曲以應之此所以能全也直則易¶
　折故枉以待之此所以能直也海者常處於卑而爲百川之¶
　所委故窪則盈無春夏之榮華秋冬之彫落故弊則新少者¶
　復本則得矣多者有爲則惑矣¶
　王雱曰至人冲虛其行如水無心於物不與物忤故常全也¶
　此篇大旨與莊子養生主相類¶
　陸佃曰葢其周旋動止於物無忤與之俱往故謂之曲物之¶
<pb:CK-KZ_JY049_02p097b>¶
　變也而天理之在我終於完而無缺故謂之全¶
　達眞子曰已雖全也常自以爲曲所以求全不己則卒至於¶
　全矣是則所謂曲則全也已雖直也常自以爲枉所以求直¶
　不己則卒至於直矣是則所謂枉則直也猶德雖盈也常自¶
　以爲不足則若其窪知雖新也常自以爲不明則若其弊以¶
　若窪之心不已其求則卒至於盈是則所謂窪則盈也以若¶
　弊之心不已其求則卒至於新矣是則所謂弊則新也少則¶
　約多則詳以道散則適於多道聚則歸於少是以少則得得¶
　其道也多則惑惑其道也是以聖人抱一爲天下式抱一則¶
　不離於道爲天下式¶
<pb:CK-KZ_JY049_02p098a>¶
　陳象古曰一者不繁不亂可以曲可以全可以枉可以直可¶
　以窪可以盈可以弊可以新可以少可以得可以多可以惑¶
　夫小者大之端暗者明之漸理當然也故聖人抱一於數則¶
　有增於象則有容不自滿假先見未萌天下若取以爲式則¶
　人人合於道矣¶
　葉夢得曰曲則全窪則盈少則得理也卽其體而言之也枉¶
　則直弊則新多則惑勢也極其變而言之也曲則不忤故全¶
　窪則不滿故盈少則不夸故得此理之必至者也枉非以求¶
　直而枉之極必直弊非以求新而弊之反必新多非以求惑¶
　而多之罪必惑此勢之不得不然者也理勢之相成或更爲¶
<pb:CK-KZ_JY049_02p098b>¶
　終始或迭爲得失紛然其不可窮而聖人獨能濟之不與之¶
　俱變者抱一也前言魂魄之合而曰抱一者一之存乎己者¶
　也今言理勢之雜而曰抱一者一之總乎物者也一則萬法¶
　之所從出故以爲天下式¶
　黃茂材曰世皆曲吾與之爲曲故能保其全人皆枉吾與之¶
　爲枉故能養其直莫不欲盈也孰自處於窪吾能窪乃所以¶
　爲盈莫不欲新也孰自期於弊吾能弊乃所以爲新爲道日¶
　損損則少其入道也近故得爲學日益益則多其去道也遠¶
　故惑曰全曰直曰盈曰新曰得曰惑散之則六斂之則一通¶
　乎一萬事畢又何有於六乎故曰聖人抱一爲天下式¶
<pb:CK-KZ_JY049_02p099a>¶
不自見故明不自是故彰不自伐故有功不自矜故長夫惟不¶
爭故天下莫能與之爭¶
　御註曰不弊於一己之見則無所不燭故明不私於一己之¶
　是而惟是之從則功大名顯而天下服故彰人皆取先已獨¶
　處後曰受天下之垢若是者常處於不爭之地孰能與之爭¶
　乎¶
　碧虛子陳景元曰此四事皆無爲之職夫聖人無爲何嘗顯¶
　見己之才能則天下自然稱其明矣故曰不自見故明河上¶
　公曰聖人雖明不以自見千里之外乃因天下之目以視之¶
　故能明達夫能用天下之目者亦不自顯見之意也音訓雖¶
<pb:CK-KZ_JY049_02p099b>¶
　異而其旨畧同矣且聖人虛靜何嘗自是而非人葢彼我都¶
　忘則天下自然稱其是而其德彰矣故曰不自是故彰且聖¶
　人恬澹何嘗自伐取其德美則天下自然稱其功業矣故曰¶
　不自伐故有功且聖人寂寞何嘗自矜大其賢貴則天下自¶
　然稱其有道而長存矣故曰不自矜故長¶
　潁濱蘇轍曰不自見不自是不自伐不自矜皆不爭之餘也¶
　故以不爭終之¶
　臨川王安石曰不自見乃無所不見故常明不自是乃無所¶
　不是故常彰不自伐則善不喪故有功不自矜則不有能故¶
　能可久矣夫惟不爭故天下莫能與之爭者書曰汝惟不矜¶
<pb:CK-KZ_JY049_02p100a>¶
　天下莫與汝爭能¶
　達眞子曰如自見其全則以爲全足於己更不求其全由是¶
　故全或至於不能明如自是其直則以爲直足於身更不求¶
　其直由是故直或至於不能彰唯不自見其全也常以爲求¶
　全之不足若是則全終至於明也唯不自是其直也常以爲¶
　求直之不足若是則直終至於彰也推此二類凡有於己者¶
　皆不自足於己如雖有功也不自伐其功故得其有功已雖¶
　長也不自矜其長故能得其長葢聖人不自滿假凡在於此¶
　也¶
　葉夢得曰見字當讀爲見乃謂之象之見夫惟得一故雖晦¶
<pb:CK-KZ_JY049_02p100b>¶
　其迹不自見而反明雖藏其用不自是而反彰不伐而有功¶
　不矜而能長亦由前之爲曲全窪盈者天下之理同也是以¶
　復終之以夫唯不爭故天下莫能與之爭以爲萬物之變非¶
　吾所能執及其旣定物亦莫能與我競此不爭之效也雖萬¶
　物無不可爲爭心苟存則雖一法無所容措¶
　黃茂材曰至人之處於世未嘗有我也無我故不自見不自¶
　是不自伐矜夫然故與物無爭而物亦莫與之爭方舟而濟¶
　於河有虛船來觸舟雖有惼心之人不怒天下孰能與之爭¶
　乎不自見而明不自是而彰不自伐矜有功而長亦其自然¶
　之理夫何容心¶
<pb:CK-KZ_JY049_02p101a>¶
古之所謂曲則全者豈虛言哉誠全而歸之¶
　御註曰聖人其動若水以交物而不虧其全其應若繩以順¶
　理而不失其直知窪之爲盈無充滿之累知弊之爲新無夸¶
　耀之迹若性之自爲而不知爲之者致曲而已故全而歸之¶
　可以保身可以盡年而不知其盡也是謂全德之人豈虛言¶
　哉¶
　碧虛子陳景元曰夫聖人獨抱守純一無爲何嘗更有爭競¶
　之心哉經曰含德之厚比於赤子毒蟲不螫猛獸不據攫鳥¶
　不摶蟲獸尙爾况於人乎然而上古有此曲全之語豈今日¶
　之寓言哉人能行之誠有全德之美而歸之於身此再三勸¶
<pb:CK-KZ_JY049_02p101b>¶
　勵之深旨也¶
　潁濱蘇轍曰世以直爲是以曲爲非將循理而行於世則有¶
　不免於曲者矣故終篇復言之曰此豈虛言哉誠全而歸之¶
　夫所謂全者非獨全身也内以全身外以全物物我兼全而¶
　歸復於性則其爲直也大矣¶
　葉夢得曰知此則循其本而反之所謂曲則全者豈虛言哉¶
　吾誠先得其全而後歸於道則由枉而下爲可知矣¶
　黃茂材曰醉者之墜車雖疾不死骨節與人同而犯害與人¶
　異其神全也全於酒猶若是况全於天乎古之至人天以其¶
　全付之還以其全歸之¶
<pb:CK-KZ_JY049_02p102a>¶
　　
** 希言自然章第二十三¶
希言自然¶
　御註曰希者獨立於萬物之上而不與物對列子所謂疑獨¶
　是也去智與故循天之理不從事於外故言自然¶
　碧虛子陳景元曰希者疏也易曰吉人之辭寡¶
　涑水司馬光曰知道者不言而喻故曰自然¶
　潁濱蘇轍曰道之出口淡乎其無味視之不足見聽之不足¶
　聞用之不可旣此所謂希言矣¶
　臨川王安石曰多言數窮故希言則自然¶
　陸佃曰夫物莫能使之然亦莫能使之不然者謂之自然¶
<pb:CK-KZ_JY049_02p102b>¶
　道眞仁靜先生曹道冲曰言教出則爲迹未能因於物情故¶
　聖人行不言之教任自然之理¶
　達眞子曰道不可聞故聽之不聞則名曰希希者冥其聲之¶
　謂也¶
　葉夢得曰此章明言不足以得道欲得道者必卽道以求之¶
　而道之不行世始有方術之士各以其一曲詼怪詭譎違理¶
　而叛道雖幸或見不旋踵而亡矣¶
　淸源子劉驥曰聽之不聞名曰希希言則聽乎無聲而無聲¶
　之中獨聞和焉故自然也¶
故飄風不終朝驟雨不終日孰爲此者天地天地尙不能久而¶
<pb:CK-KZ_JY049_02p103a>¶
　况於人乎¶
　御註曰天地之造萬物風以散之委眾形之自化雨以潤之¶
　任萬物之自滋故不益生不勸成而萬物自遂於天地之間¶
　所以長且久也飄驟則陰陽有繆戾之患必或使之而物被¶
　其害故不能久¶
　碧虛子陳景元曰形之大者莫過乎天地氣之廣者莫極乎¶
　陰陽陰陽相激天地交錯尙不能崇朝終日何况人處天地¶
　之間不似毫末之在馬體乎而敢縱愛欲任喜怒趨取速亡¶
　不亦悲乎¶
　潁濱蘇轍曰陰陽不爭風雨時至不疾不徐盡其勢之所至¶
<pb:CK-KZ_JY049_02p103b>¶
　而後止若夫陽亢於上陰伏於下否而不得泄於是爲飄風¶
　暴雨若將不勝然其勢不能以終日古之聖人言出於希行¶
　出於夷皆因其自然故久而不窮世或厭之以爲不若詭辭¶
　之悓耳怪行之驚世不知其不能久也¶
　道眞仁靜先生曹道冲曰飄風驟雨謂不常也而况人心豈¶
　能常也¶
　葉夢得曰夫言之不足尙如此¶
　黃茂材曰道無可言自然而已自然則久飄風驟雨非其自¶
　然故不能終朝日况於人乎人法地地法天天法道道法自¶
　然其所法也回轉而及自然自然之功豈易到哉¶
<pb:CK-KZ_JY049_02p104a>¶
故從事於道者道者同於道德者同於德失者同於失同於道¶
者道亦樂得之同於德者德亦樂得之同於失者失亦樂得之¶
　碧虛子陳景元曰從爲也順也言人爲事當從順於道希言¶
　愛氣永保天和豈可若飄風驟雨而不久長也¶
　潁濱蘇轍曰孔子曰苟志於仁矣無惡也故曰仁者之過易¶
　辭志於仁猶若此而况志於道者乎苟從事於道矣則其所¶
　爲合於道者得道合於德者得德不幸而失雖失於所爲然¶
　必有得於道德矣¶
　道眞仁靜先生曹道冲曰聖人從事於自然之道不强物情¶
　道者同於道有道者可與語道德者同於德謂彼此俱造於¶
<pb:CK-KZ_JY049_02p104b>¶
　德則可與語於德也失者同於失鵂鶹與梟皆以夜爲晝則¶
　難與辨其謬失也¶
　葉夢得曰非失之云能得道也因其失而正之亦可以得乎¶
　道也¶
　黃茂材曰道至大也有從事於此道則同於道德則同於德¶
　失則同於失譬之海廣無不容大無不納物之在其中也無¶
　不各得其欲故道者曰吾得之德者曰吾得之失者曰吾得¶
　之失旣以爲失矣又焉得曰失道而後德則德也者非失而¶
　得之乎失德而後仁則仁也者非失而得之乎失仁而後義¶
　失義而後禮則義與禮也者非失而得之乎夫是謂之大同¶
<pb:CK-KZ_JY049_02p105a>¶
信不足有不信¶
　碧虛子陳景元曰仙道貴生鬼道貴終葢各以類應也是以¶
　信乎道者得其道信乎德者得其德不信於道輕忽於德故¶
　道亦不應德亦無稱舉之天下豈有信之者哉¶
　潁濱蘇轍曰不知道者信道不篤因其失而疑之於是益以¶
　不信夫惟知道然後不以得失疑道也¶
　達眞子曰信道足則於道無不信也信德足則於德無不信¶
　也¶
　陳象古曰言亂而理寡故人不之信¶
　黃茂材曰至道甚微信者寡不信者多老子重言及此憫世¶
<pb:CK-KZ_JY049_02p105b>¶
　人之愚而欲其信也歟¶
　　
** 跂者不立章第二十四¶
跂者不立跨者不行¶
　御註曰違性之常而冀形之適難矣¶
　碧虛子陳景元曰冒進之夫跂望非分欲求寵榮雖苟得之¶
　有若延頸舉踵何能久立乎¶
　涑水司馬光曰心有所屬故不能兩存¶
　潁濱蘇轍曰人未有不能立且行者也苟以立爲未足而加¶
　之以跂以行爲未足而加之以跨未有不喪失其行立者彼¶
　其自見自是自伐自矜亦若是矣¶
<pb:CK-KZ_JY049_02p106a>¶
　道眞仁靜先生曹道冲曰跨謂不內不外跨其兩端不一於¶
　道也¶
　達眞子曰跂者非立之常跨者非行之常而皆性之强矯非¶
　動之自然者也¶
　黃茂材曰跂而欲立必不能立跨而欲行必不能行¶
　程大昌曰足之履地爲立跂則騰竦以爲高隨足力所及而¶
　更迭以進是之謂步跨則展布以示濶貪新失故且將并其¶
　能行能步者而失之¶
自見者不明自是者不彰自伐者無功自矜者不長其在道也¶
曰餘食贅行¶
<pb:CK-KZ_JY049_02p106b>¶
　御註曰泰色淫志豈道也哉故於食爲餘於行爲贅¶
　碧虛子陳景元曰棄餘之食適使人惡附贅之形適使人醜¶
　涑水司馬光曰皆外競而内亡¶
　黃茂材曰自見其見不可與明自是其是不可與彰伐者無¶
　功矜者不長此皆性外事¶
　程大昌曰露才揚己之謂自見曰子旣已知則爲自是誇其¶
　勞者爲自伐眩其能者爲自矜凡此數者不獨足己自當又¶
　且廣己造大課其所有甚狹而無助故不明不彰無功不長¶
物或惡之故有道者不處也¶
　碧虛子陳景元曰凡物尙惡之况有道之士乎¶
<pb:CK-KZ_JY049_02p107a>¶
　葉夢得曰智之不眀未必皆能惡也故曰物或惡之惟有道¶
　者不處豈必知道而後能辨也¶
　程大昌曰見是伐矜有道者不肯指以爲居也¶
　　
** 有物混成章第二十五¶
有物混成先天地生¶
　御註曰氣形質具而未相離曰渾淪合於渾淪則其成不虧¶
　易所謂太極者是也天地亦待是而後生故云先天地生然¶
　有生也而非不生之妙故謂之物¶
　碧虛子陳景元曰至理湛然而常存故謂之有物眞道萬派¶
　而莫分故謂之混成然而混成不可得而知萬物由之以生¶
<pb:CK-KZ_JY049_02p107b>¶
　故曰有物混成也先天地生者道之元也經曰吾不知誰子¶
　象帝之先莊子曰夫道在太極之先而不爲高在六極之下¶
　而不爲深先天地生而不爲久長於上古而不爲老此皆標¶
　道之大體也¶
　潁濱蘇轍曰夫道非淸非濁非高非下非去非來善惡混然¶
　而成體其於人爲性故曰有物混成此未有知其生者葢湛¶
　然常存而天地生於其中耳¶
　陳象古曰混成大道之喻也道無定象天地有形因道而生¶
　故先天地之義昭矣¶
　葉夢得曰易曰易有太極是生兩儀則生兩儀者易也然不¶
<pb:CK-KZ_JY049_02p108a>¶
　直言易而設爲太極於中者葢言易之生初不可以正名故¶
　假太極以見則易與太極固未之有分也謂太極爲生兩儀¶
　則有易居其上謂太極爲生於易則未見太極之有間故寄¶
　之曰有則易爲無也老子曰有物混成先天地生則天地生¶
　於混成而混成者亦自有所生也然不顯言其生而虛生生¶
　者於上亦以生生者不可以正名¶
　黃茂材曰有物果何物也先天地而生天地者也¶
　林東曰有物混然而成則包含萬象圭角不露皆所以想像¶
　道之體質也必也先天地而生言是道之有自來也遠矣或¶
　以爲道在太極之先則非止在天地先也亦言其來也遠之¶
<pb:CK-KZ_JY049_02p108b>¶
　意¶
寂兮寥兮獨立而不改周行而不殆可以爲天下母¶
　御註曰寂兮寥兮則不涉於動不交於物湛然而已大定持¶
　之不與物化言道之體利用出入往來不窮言道之用萬物¶
　恃之以生¶
　碧虛子陳景元曰杳冥空洞無象無質故曰寂寥大塊卓然¶
　無物可比妙道廓然何物偶對故曰獨立物雖千變萬化出¶
　生入死而妙道未嘗遷故曰不改且道之用也散則冲和之¶
　氣徧於太無歛則精純之物藏於黍粟周流六虛應用不窮¶
　故曰周行而不殆夫物無大小皆仰於道得之則全離之則¶
<pb:CK-KZ_JY049_02p109a>¶
　殞生之成之咸有所賴故曰可以爲天下母¶
　潁濱蘇轍曰寂兮無聲寥兮無形獨立無匹而未嘗變行於¶
　羣有而未嘗殆俯以化育萬物則皆其母矣¶
　達眞子曰致虛極則曰寂廣遠極則曰寥此有物混成之體¶
　也¶
　陳象古曰母取其始生萬物也¶
　葉夢得曰寂寥之中獨立而周行者彼亦不過動靜之兩間¶
　爾學者多不能明寥之義與寂同爲靜非也古者謂大風之¶
　聲爲寥吹萬竅而怒號者寥能覆之則安得爲靜乎寂言靜¶
　也寥言動也惟寂故能獨立而不改惟寥故能周行而不殆¶
<pb:CK-KZ_JY049_02p109b>¶
　此其所以能母天下者也¶
吾不知其名字之曰道强爲之名曰大大曰逝逝曰遠遠曰反¶
　御註曰運而不留故曰逝應而不窮故曰遠歸根曰靜靜而¶
　復命故曰反道之中體方名其大則徧覆包含而無所殊易¶
　所謂以言乎遠則不禦也動者靜作者息則反復其道不離¶
　乎性易所謂以言乎邇則靜而正也¶
　碧虛子陳景元曰凡物之大皆有邊際惟道之大無窮無極¶
　往無涯畔故云大曰逝愈逝愈遠莫究其源故云逝曰遠雖¶
　遠出八荒之外逐之不逮而收視反聽湛然於方寸之間若¶
　鑑之明應而不藏故云遠曰反反復也¶
<pb:CK-KZ_JY049_02p110a>¶
　潁濱蘇轍曰道本無名聖人見萬物之無不由也故字之曰¶
　道見萬物之莫能加也故强爲之名曰大然其實則無得而¶
　稱之也自大而求之則逝而往矣自往而求之則遠不及矣¶
　雖逝雖遠然反而求之一心足矣¶
　道眞仁靜先生曹道冲曰不可名字而强名曰道也道非大¶
　小旣强名之不可不謂之大矣逝者往也道不止於大又能¶
　逝而徧於萬物旣以謂逝則無往不周雖曰遠未嘗離本故¶
　曰反¶
　淸源子劉驥曰不可得而名故吾不知其名以其萬物之無¶
　不由也故字之曰道以其萬物之莫能加也故强爲之名曰¶
<pb:CK-KZ_JY049_02p110b>¶
　大自大而求之則測之益深窮之益遠故曰逝自逝而求之¶
　則在太極之先而不爲高在六極之下而不爲深故曰遠雖¶
　遠至六合之外無窮無盡然反求諸己不離乎方寸之中故¶
　曰反¶
　林東曰字曰道强名曰大然其實則無得而稱之也不特如¶
　是其大大則直塊然一物矣大而又能逝逝而遠遠而又反¶
　則非泛然無統虛無荒唐之說甚矣反之一字見大道之道¶
　與吾儒不隔蠅翼或者不可以老氏孔子差殊觀也¶
故道大天大地大王亦大域中有四大而王處一焉¶
　御註曰道覆載天地者也天無不覆地無不載王者位天地¶
<pb:CK-KZ_JY049_02p111a>¶
　之中而與天地參故亦大¶
　碧虛子陳景元曰王者黔黎之首不敢與天地道爲比故云¶
　亦也域中有四大者謂道天地王也域者限域也夫道大包¶
　宇宙細入秋毫或超象外或處域中自地而上皆屬於天蒼¶
　蒼者之謂也天在地外地處天内王者人倫之尊居九州之¶
　間此皆處於域中故曰域中有四大也而又王者參天地之¶
　道而秉萬物之權於四大之中預其一焉莊子曰莫神於天¶
　莫富於地莫大於帝王帝王之德配天地故曰王居其一焉¶
　穎濱蘇轍曰由道言之則雖天地與王皆不足大也然世之¶
　人皆知三者之大而不信道之大也¶
<pb:CK-KZ_JY049_02p111b>¶
　道眞仁靜先生曹道冲曰無不化育故曰大無不覆燾故曰¶
　大無不持載故曰大人者三才之一非君何以統制域者謂¶
　限制之名雖有名而無邊際之實範圍萬物者也凡言天則¶
　造物可知矣凡言地則成物可知矣凡言王則人道可知矣¶
　靈秀智力莫出於人而王統之大也¶
　淸源子劉驥曰王亦大者王指人心而言之經所謂心爲國¶
　主五藏王是也人心潛天而天潛地而地俯仰之間再撫四¶
　海恍惚之際經緯萬方亦可謂大矣故域中有四大而王處¶
　一焉此使人知自貴自愛而不陷溺其良心也¶
人法地地法天天法道道法自然¶
<pb:CK-KZ_JY049_02p112a>¶
　碧虛子陳景元曰此戒王者當法象二儀取則至道而天下¶
　自然治矣夫王者守雌靜則與陰同德其所載無私是法地¶
　也又不可守地不變將運剛健則與陽同波其所覆至公是¶
　法天也復不可執天不移將因無爲則與道同體其所任物¶
　咸歸自然是法道自然此謂王者之法天地則至道也非天¶
　地道之相法也宜察聖人垂教之深旨不必專事其空言而¶
　已矣¶
　潁濱蘇轍曰故以實告之人不若地地不若天天不若道道¶
　不若自然然使人一日復性則此三者人皆足以盡之矣¶
　道眞仁靜先生曹道冲曰人與地近形著而位分故法則於¶
<pb:CK-KZ_JY049_02p112b>¶
　地而知剛柔之分地靜而承順法則於天淸明剛健崇高至¶
　極而未能混於無形故法於道也道無可法自然而已¶
　達眞子曰道也者固無所法也以其相因而相成相繼而相¶
　用固若其法爾王者能盡人道以人道之施爲則應於地故¶
　人法地也以地道之化養則應於天故地法天也以天之運¶
　用則應於道故天法道也以道之充塞則應於自然故道法¶
　自然也然則有物混成之初信以爲天下之母矣¶
¶
¶
