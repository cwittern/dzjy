#-*- mode: org; -*-
#+TITLE: 三洞群仙錄
#+DATE: 2011-11-02 11:14:24
#+PROPERTY: kxid KX284
#+PROPERTY: title 三洞群仙錄
<<<<<<< HEAD
#+PROPERTY: baseedition YP-C
=======
#+PROPERTY: baseedition CK-KZ
>>>>>>> 92d0ba208921c1de4bfdb38494f8cfcbf46714ec
#+PROPERTY: source 重刊道臧輯要考正版
#+PROPERTY: dz DZ1248
#+PROPERTY: id JY296
#+PROPERTY: JUAN 0
#+PROPERTY: JUAN 001
#+PROPERTY: JUAN 001
<pb:CK-KZ_JY296_02p001a>¶
@fw重刋道藏輯要¶
* 三洞羣仙錄¶
　　　　　　　　　　　　　@by正一道士陳葆光撰集¶
盤古物祖黃帝道宗¶
　述異記盤古氏天地萬物之祖也其沒也頭爲五嶽目爲日¶
　月脂膏爲江海毫髮為草木一云頭爲東嶽腹爲中嶽左臂¶
　爲南嶽右臂爲北嶽足爲西嶽泣爲江河氣爲風雷喜爲晴¶
　怒爲陰又徐整三五厯記云天地渾沌如雞子盤古在其中¶
　萬八千嵗天地開闢陽清爲天陰濁爲地盤古在其中一日¶
　九變神於天聖於地天日高一丈地日厚一丈盤古日長一¶
<pb:CK-KZ_JY296_02p001b>¶
　丈如此萬八千嵗天數極深地數極厚盤古極長後乃有三¶
　皇數起於一立於三成於五盛於七處於九故天去地九萬¶
　里又眞書曰二儀未分溟涬洪濛未有成形日月未具狀如¶
　雞子渾沌玄黃已有盤古眞人天地之精自號元始天王道¶
　學傳黃帝少典之子姓公孫號常鴻氏一號歸藏氏又有縉¶
　雲之瑞亦號縉雲氏(赤多白少曰縉)又有土德之瑞故號曰黃帝弱¶
　而能言聖而預知好道希妙故爲道家之宗也¶
少昊歌瑟顓帝錫鍾¶
　拾遺記少昊以金德王天下皇娥處璇宮而夜織或乘桴木¶
　而晝遊經厯窮桑滄茫之浦時有神童容貌絶俗稱爲白帝¶
<pb:CK-KZ_JY296_02p002a>¶
　之子卽太白精降乎水際與皇娥讌戲又云西海之濵有孤¶
　桑之木直上千尋葉紅椹紫萬嵗一實食之後天而老帝子¶
　興皇娥泛於海上帝子與皇娥並坐撫桐峰紫瑟皇娥倚瑟¶
　而清歌曰天清地曠浩茫茫萬象迴薄化無方浛天蕩蕩望¶
　滄滄乘桴輕漾著日傍當期何所至窮桑心知和樂悅未央¶
　白帝子答歌曰四維八埏眇難極驅光逐影窮水域璇宮夜¶
　靜當軒織桐峰之梓千尋直伐梓作器成琴瑟清歌流暢樂¶
　難極滄湄海浦來棲息及皇娥生少昊號曰窮桑氏亦曰桑¶
　邶氏¶
　又顓帝高陽氏黃帝孫昌意子昌意出河濵遇黑龍負元玉¶
<pb:CK-KZ_JY296_02p002b>¶
　圖時有一老叟謂昌意云生子必叶水德而王至十年顓帝¶
　生手有文如龍亦有玉圖之象其夜昌意仰視天北辰下化¶
　爲老叟及帝卽位奇祥眾祉莫不總集不稟正朔者越山航¶
　海而皆至也帝乃揖四方之靈羣后執珪以禮百辟各有班¶
　序受文德者錫以鐘磬受武德者錫以干戈有浮金之鐘沉¶
　羽之磬以羽毛拂之聲振百里¶
唐堯鳴鸐夏禹乘龍¶
　拾遺記唐堯在位聖德光洽河洛之濵得玉版方赤圖天地¶
　之形又獲金璧之瑞文字炳烈記天地造化之始四㐫旣誅¶
　善人來服分職設官彝倫攸叙乃命大禹疏川瀦澤有吳之¶
<pb:CK-KZ_JY296_02p003a>¶
　鄕有北之地無有妖災沉翔之類自相馴擾幽州之墟羽山¶
　之北有善鳴之禽其聲似鐘磬笙竽也世語青鸐鳴時太平¶
　又南潯之國有洞穴陰源其下通地脈中有毛龍時蛻骨於¶
　曠澤之中魚龍同穴而處其國獻毛龍一雌一雄放置豢龍¶
　之宮至夏代豢龍不絶因以命族至禹𨗳百川乘此龍及四¶
　海攸同乃放河汭¶
伯陽帝師仲尼眞公¶
　廣記老子名耳字伯陽楚國苦縣曲仁里人也其母感大流¶
　星而有娠或云老子先天地而生或云天之精魂蓋神靈之¶
　屬剖母左腋而生生而白首故謂之老子伏羲時出爲師號¶
<pb:CK-KZ_JY296_02p003b>¶
　元化子教示伏羲推舊法演陰陽正八方定八卦神農時出¶
　爲師號大成子教神農嘗百草種五穀與民播殖祝融時出¶
　爲師號廣成子教修三綱齊七政黃帝時出爲師號力牧子¶
　消息陰陽作道誡經以至少皥高辛堯舜禹湯老君皆出爲¶
　帝師各有其號各傳其經各授其道千變萬化不可窮詰昭¶
　王時出開化導西胡至幽王時却還中夏故孔子適周而問¶
　乎禮曰吾今日見老子其猶龍乎老子知禮樂之原則道德¶
　之歸眞吾師也¶
　史記邱云字仲尼姓孔氏拾遺記孔子生之夜有二蒼龍自¶
　天而下有二神女擎香露於空中以沐浴徵在天帝下奏鈞¶
<pb:CK-KZ_JY296_02p004a>¶
　天之樂有五老列於庭則五星之精也先是有麟吐玉書於¶
　闕里人家云水精之子系表周而素王故二龍遶室五星降¶
　庭徵在以繡衣繫麟角及夫子將終乃抱麟解紱而泣丹臺¶
　新錄云孔子爲太極上眞公治九嶷山¶
傅說比星鄒屠夢日¶
　莊子曰傅說得之以相武丁奄有天下乘東維騎箕尾而比¶
　於列星拾遺記帝嚳之妃鄒屠氏之女也黃帝去蚩尤之㐫¶
　遷其民善者於鄒屠之地遷惡者於有北之鄕其先以地命¶
　族分爲鄒氏屠氏女行不踐地常履風雲游於伊洛帝乃期¶
　焉納以爲妃妃常夢吞日則生一子凡經八夢則生八子世¶
<pb:CK-KZ_JY296_02p004b>¶
　謂爲八神亦謂八翌翌明也亦謂八英亦謂八力其神力英¶
　明翌成萬象億兆流其神睿焉¶
公孫撫琴師延吹律¶
　晉逸史公孫鳳隱于九域山冬則單衣寢處土床夏則并食¶
　於器令臭然後食之每撫琴吟咏陶然自得人皆異之¶
　拾遺記師延者商之樂人師延精述陰陽曉明象緯莫測其¶
　爲人總修三皇五帝之樂撫一絃琴則地祇皆升吹玉律則¶
　天神俱降當黃帝時已數百嵗又能奏清商流徴滌角之音¶
　迷魂淫魄之曲¶
子房萬戸涉正一室¶
<pb:CK-KZ_JY296_02p005a>¶
　列仙傳張良字子房佐漢高祖功成乃曰余以三寸舌爲帝¶
　者師封萬戸位列侯此布衣之極於良足矣願棄人間事欲¶
　從赤松子游耳¶
　神仙傳涉正巴東人說秦始皇時事了了若親見嘗閉目行¶
　弟子隨之數十年莫有見其開目者有人固請之正乃開目¶
　有光如電照耀一室李八百呼爲千歳小兒¶
馬底肥遁昭微隱逸¶
　仙傳拾遺馬底子者不知何許人與何丹陽隱居蜀鶴鳴山¶
　修八道望雲之法肥遁厯年後於洞府探石函得黃帝金鼎¶
　之訣鍊丹於山上丹成服之昇天¶
<pb:CK-KZ_JY296_02p005b>¶
　本傳隋李昭微志好隱逸慕葛洪之爲人爲師訪道不遠千¶
　里爲高唐尉大業中將妻子隱於嵩山時號黃冠子¶
簡狄聖子蘭公仙王¶
　王子年拾遺商之始也有神女簡狄游於桑野見黑鳥遺卵¶
　於地有五色文作八百字簡狄拾之貯於玉笥覆以朱紱夜¶
　夢神女謂之曰爾懷此卵卽生聖子以繼金德狄乃懷卵一¶
　年而有娠經十四月而生契祚以八百叶卵之文也雖遭旱¶
　厄後嗣興焉廣記蘭公兖州人家有百餘口精專孝行感動¶
　神明一日遇月中眞人下降其室自稱孝悌明王云子居日¶
　中爲仙王居月中爲明王居人間爲孝悌王夫孝至於天日¶
<pb:CK-KZ_JY296_02p006a>¶
　月爲之明孝至於地萬物爲之生孝至於民王道爲之成且¶
　三才肇分始於三氣三氣者乃玉清三天也吾於上清托化¶
　人間示陳孝悌之教晉有許眞人傳吾孝道之宗得爲眾仙¶
　之長今授汝祕旨言訖而不見蘭公頓悟眞機道成白日昇¶
　騰¶
虞舜玉琯漢武錦囊¶
　廣記虞舜卽位西王母遣使授舜白玉環又授以益地之圖¶
　遂廣黃帝九州爲十二州王母又遣使獻舜白玉琯吹之以¶
　和八風漢武內傳武帝見西王母巾箱中有一卷小書盛以¶
　紫錦囊帝見瞻覽母曰此五嶽眞形圖也昨青城諸仙就我¶
<pb:CK-KZ_JY296_02p006b>¶
　請求乃三天太上所出其文祕禁豈汝穢質所宜佩乎¶
子恭祕術長桑禁方¶
　賢己集杜子恭有祕術嘗就人借瓜刀其主求之子恭曰當¶
　卽相還耳旣而刀主行至嘉興有魚躍入船中破魚得瓜刀¶
　其爲神効往往如此¶
　史記扁鵲者渤海郡鄭人也姓秦氏名越人少時爲入舍長¶
　舍客長桑君過扁鵲獨奇之常謹遇之長桑君亦知扁鵲非¶
　常人也出入十餘年乃呼扁鵲私坐間與語曰我有禁方年¶
　老欲傳與公公毋洩扁鵲曰敬諾乃出懷中藥子扁鵲曰飲¶
　是以上池之水三十日當知物矣乃悉以其禁方書盡與扁¶
<pb:CK-KZ_JY296_02p007a>¶
　鵲忽然不見殆非人也扁鵲以其言飲藥三十日視見垣一¶
　方人以此視病盡見五藏癥結特以診脈爲名耳¶
竇遷金液嵩叟玉漿¶
　神仙傳竇遷者扶風人也當西晉懷愍之時王室寖微中原¶
　振擾年將筮仕痛此亂離遂慕羡門松喬之跡奇峯邃洞靡¶
　不栖託凝思至道累經試難一夕神光照室異香滿谷天樂¶
　漸近侍官數百有一眞仙項佩圓明乘車而下二女扶翊羣¶
　官後從年三十餘虬髯鶴質自稱平都山陰長生也愍以勤¶
　苦授金液九丹之訣盟傳告誓禮畢而去¶
　廣記嵩叟嵩山老叟也晉人因墮嵩山洞穴中巡穴而行見¶
<pb:CK-KZ_JY296_02p007b>¶
　穴中一物如青泥叟食之不飢遂巡穴出忽到家問張華曰¶
　此乃洞府也所食者玉漿也子其仙乎¶
惠超拔俗元素遁跡¶
　仙傳拾遺唐胡惠超拔俗有道之士也處眾人中則頭出眾¶
　人之上雖至長者纔及其肩時人謂之胡長仙善能役使鬼¶
　神¶
　宣室志昭慶民駱元素爲小吏一日遁跡而去令怒分捕甚¶
　急遂匿身山中忽遇一老翁䇿杖立於長松之下召素訉之¶
　曰爾安得至此耶素以實對望翁見容引元素入深山僅行¶
　十餘里見二茅齋前臨積水珍木奇花羅列左右侍童二人¶
<pb:CK-KZ_JY296_02p008a>¶
　年甚少居于西齋其東齋有一藥竈命元素候火老翁自稱¶
　東眞以藥數粒令素餌之且曰可以療飢矣自是元素絶粒¶
　僅嵗餘授以符術及吸氣之法盡得其妙一日謂素曰子可¶
　歸矣旣而送元素至縣南數十里執手而别元素自此以符¶
　術聞里中神効不可具紀¶
知古金魚安期玉舄¶
　高道傳道士劉知古字光元睿宗召見問道家稱㫖持加崇¶
　錫開元中天災流行疾疫者十有八九上召知古治之乃歎¶
　曰大德曰生至人亦病下法鍊藥上醫察聲至於針艾不其¶
　遠矣遂以色代脉用氣蠲痾故能膏肓河決腠理雪散其精¶
<pb:CK-KZ_JY296_02p008b>¶
　妙至如此上寵錫皆不受東陽[伏/牛]山下有古觀因葺而居之¶
　忽室中有光產丹芝一莖扣之有金玉聲夢神人謂曰後山¶
　壁中有金魚跨之可以冲天非此芝扣石不可致遲明訪金¶
　魚茫然不知其所是夕復夢曰滴泉之下是也旣至以芝扣¶
　如風雷之震巨石迸裂得金魚長三尺許乘之飛空雲霧旋¶
　擁而去¶
　列仙傳安期先生者瑯瑘阜鄕人也賣藥海邊時人皆言千¶
　嵗秦始皇請見之與語賜金璧數千萬出於阜鄕亭置去留¶
　書以赤玉舄爲報曰千嵗求我於蓬萊山下¶
壽光少容玉眞美色¶
<pb:CK-KZ_JY296_02p009a>¶
　神仙傳靈壽光年七十餘遇異人得服食之訣顏容更少如¶
　二十許人至建安元年已二百餘嵗解化𣩵之開棺無尸唯¶
　一履存焉又玉眞年七十九嵗方知學道得胎息之法斷穀¶
　三十餘年肉少而色美行及奔馬武帝召見如二十許人問¶
　其里人皆言四百餘嵗帝奉之如神辭歸日行三百里¶
景純無成子年略得¶
　列仙傳郭璞字景純又西山記云眞君許遜見晉室衰亂干¶
　戈屢起思有以弭其未然乃與吳君往詣王敦時郭璞先在¶
　敦府與之有舊乃俱見敦敦謂眞君曰予夢以木破天先生¶
　其占之先生曰木上破天未字也公未可妄動乎敦復令郭¶
<pb:CK-KZ_JY296_02p009b>¶
　璞筮之璞曰無成敦不悅曰子壽幾何璞曰公若舉事禍將¶
　不久若還武昌壽不可測敦大怒曰君壽幾何璞曰壽盡今¶
　日日中敦令武士擒璞將殺之眞君以酒杯擲起化爲白鴿¶
　飛繞梁上敦方舉首已失二君所在矣後敦竟不免¶
　晉書王嘉字子年不食五穀不衣美麗不與世人交游隱於¶
　東陽谷人侯之者至心則見或不至心則隱形不見姚萇欲¶
　殺符堅問嘉嘉曰略得之萇怒曰得當云得何略之有遂斬¶
　之先此釋道安謂嘉曰世故方殷可以行矣嘉曰卿其先行¶
　吾負債未果去俄而道安亡至是而嘉戮死至萇子興字子¶
　略方殺堅略得之謂也嘉之死日人有隴上見之¶
<pb:CK-KZ_JY296_02p010a>¶
范飲桂水張賜腴膏¶
　列仙傳范蠡字少伯徐州人也事周師太公好服桂飲水爲¶
　越大夫勾踐破吳後乘輕舟入海變姓名又適齊爲鴟夷子¶
　皮後百餘年見於陶居累億萬號陶朱公後棄之蘭陵賣藥¶
　後人世世見識之仙傳拾遺張雲靈修道於南嶽招仙觀精¶
　思感通天降眞密授其內養元和默朝大帝之道行之十三¶
　年神遊面太玄朝皇極大帝賜以瓊腴琅膏混神合景之液¶
　受而服之變化恍惚神用無方建興元年九月三日昇天¶
靈簫握棗王粲得桃¶
　眞誥九華眞妃字靈簫時同紫陽夫人降楊眞人之室夫人¶
<pb:CK-KZ_JY296_02p010b>¶
　問楊曰世上曾見此人否楊曰靈尊高秀無以爲喻夫人大¶
　笑妃握棗三枚令人各食之眞妃曰君師南嶽夫人司命秉¶
　權道高妙備實良德之宗也楊云棗無核其味有似於梨也¶
　王氏神仙傳王粲昔爲王屋令誦黃庭經每欲詮註而未曉¶
　玄理已誦六千餘遍時棄官入洞尋眞訪道誓不期返一日¶
　深入洞中見石床几案之上有經旁有神人告之曰子其志¶
　乎吾乃仙人王太虚也註此經已七百年矣今授於子仍將¶
　一桃與之曰此桃非中土所有汝今得之食之者白日飛昇¶
妙想謁舜良卿薦堯¶
　集仙錄王妙想蒼梧女道士也辟穀服氣想念丹府由是感¶
<pb:CK-KZ_JY296_02p011a>¶
　通常有光景雲物之異靈香郁烈天樂之音震動林壑須臾¶
　千乘萬騎垂空而下儀衛數千人皆長丈餘執戈㦸兵仗旌¶
　幢良久乃見鵠蓋鳳車導九龍之輦下于壇前有一人冠劒¶
　曳履陞殿而坐身有五色光羣仙擁從亦數百人妙想卽往¶
　視謁大仙謂妙想曰吾乃帝舜耳昔勞厭萬國養道此山每¶
　欲誘教後進使世人知無可教授者且夫道在於內不在於¶
　外道在爾身不在他人玄經所謂修之身其德乃貞非他所¶
　能致也吾覩地司奏汝於此山三十餘嵗初終如一守道不¶
　邪汝亦至矣於是命侍臣以道德二經及駐景靈丹授之而¶
　去如是一年或三五降於黃庭觀數年後妙想上昇¶
<pb:CK-KZ_JY296_02p011b>¶
　括異志陳良卿景祐四年自永州隨鄕書赴禮部試十月至¶
　長沙夢一人引導入巨艦中見一道士自稱青精先生與之¶
　談論辭語高古謂陳曰吾已薦子於堯爲直言極諫臣陳曰¶
　堯今何在曰見司南嶽陳曰堯之由古聖君也安可在公侯¶
　之列先生曰堯人間之帝也乘火德而王棄天下而神位乎¶
　南方子何疑焉陳辭以名宦未立俟他日應乃許以十年爲¶
　期旣寤甚惡之爲異夢錄以自寬明年登甲第調全州判官¶
　道出嶽州南驛偶晝寢夢使者持檄來召遽驚覺喟曰豈堯¶
　命乎同行相勉以夢不足信後執書袟卧讀之晩食具呼之¶
　已逝矣¶
<pb:CK-KZ_JY296_02p012a>¶
何知沙麓裴憶藍橋¶
　仙傳拾遺何丹陽隴右人仕於漢季爲尚書郎哀平間王室¶
　陵夷謂人曰今日之事非人力所制蓋世數有之昔沙麓傾¶
　有知數者云五百年後齊有聖女興今丞相齊國田氏之後¶
　聖后當其運革漢之命興齊之業在此時矣遂放志山林以¶
　求度世耳常服松花身輕目明乃棄官隱遁居蜀之名山太¶
　平上眞降授以攀魁乘龍之道後上升¶
　傳記裴航傭舟于襄漢同舟樊氏夫人國色也航賂婢裊煙¶
　達詩曰同舟胡越猶懷思况遇天仙隔錦屏儻若玉京朝會¶
　去願隨鸞鶴入青冥夫人曰妾有夫在漢南幸無以諧謔爲¶
<pb:CK-KZ_JY296_02p012b>¶
　意與郎君小有因緣他日必爲姻懿答詩曰一飲瓊漿百感¶
　生玄霜搗盡見雲英藍橋便是神仙窟何必崎嶇上玉京後¶
　經藍橋驛渴甚茆舍老嫗緝麻揖之求漿嫗曰雲英擎一椀¶
　漿來航接飲之直玉液也航謂嫗曰小娘子豔麗驚人願娶¶
　如何嫗曰老病有此女孫神仙遺藥一刀圭得玉臼杵搗一¶
　百日方就欲娶此女但得玉臼杵其餘金帛吾無所用航恨¶
　恨而去月餘果獲臼杵挈抵藍橋嫗襟帶間解藥航卽爲搗¶
　之嫗夜收藥航窺之有玉兔持杵雪光曜室百日足嫗吞藥¶
　曰吾入洞爲裴郎具帷帳俄見大第仙童侍女引航入帳諸¶
　親皆神仙中人有一女子云是妻姊曰不憶鄂渚同舟抵襄¶
<pb:CK-KZ_JY296_02p013a>¶
　漢乎左右云是雲翹夫人劉綱天師之妻爲玉皇女史航將¶
　妻入玉𧊵洞中餌絳雪瑤英之丹超爲上仙¶
武宿鳥巢端窺螺殻¶
　湘山野錄祖宗潛耀日嘗與一道士游於關河無定姓名自¶
　曰混沌武每有乏則探橐金愈探愈出三人者每劇飲爛醉¶
　生善歌步虚爲戯能引其喉於杳冥間作清微之聲時或二¶
　句隨天風飄下唯祖宗聞之曰金猴虎頭四眞龍得眞位至¶
　醒詰之則曰醉夢語耳豈足憑耶至膺圖受禪之日乃庚申¶
　正月初四日也自御極不再見下詔草澤遍訪之或見於轘¶
　轅道中或嵩洛間後十六載乃開寶乙亥嵗也時上已祓褉¶
<pb:CK-KZ_JY296_02p013b>¶
　駕幸西沼生醉坐於岸木陰下笑揖太祖曰别來喜安上大¶
　喜亟遣中人密引至後掖恐其遁急回蹕與見之一如平時¶
　抵掌浩飲上曰我久欲見汝決刻一事無他壽還得幾多在¶
　生曰祖今年十月二十夜晴則可延一紀不爾則當速措置¶
　上酷留之俾泊後苑苑吏或見宿於樹末烏巢中搜神記謝¶
　端於邑下得一大螺取以歸貯瓮中一日窺其家見一少女¶
　從瓮中出至竈下燃火端問之答曰我天漢中白水素女天¶
　帝哀卿少孤恭慎自守故使我權相爲守炊烹數年中使卿¶
　居富得婦自當還去而卿無故竊相伺掩吾形已見不宜復¶
　留當相委去留此殻以貯米穀常可不乏端請留不肯時天¶
<pb:CK-KZ_JY296_02p014a>¶
　忽風雨翕然而去¶
採訪下宮成子中岳¶
　廣異記唐玄宗夢神仙羽衛千乘萬騎自空中而下有一朱¶
　衣金冠神人前謁於帝曰我九天採訪使欲於廬山西置一¶
　下宮自有木植基址但須工力而已帝悟遣使者詣山果有¶
　基址巨木千萬段自然而至云是九江王採作宮殿神人運¶
　來以供所用帝卽時詔造殿宇不旬月畢工一如化成今江¶
　州太平觀是也¶
　抱朴子成子者姓容不知何許人每多與巢父許由相會今¶
　在中岳服三黃而得神仙三黃者雄黃雌黃黃芩是也¶
<pb:CK-KZ_JY296_02p014b>¶
趙度逐兎石巨化鶴¶
　仙傳拾遺趙度不知何許人因獵於大房山逐一白兎因入¶
　於伏龍穴中見瑶臺玉堂壁立千仞有白蝙蝠其大如鴉因¶
　與羣仙相遇授靈藥而得仙¶
　廣異記石巨者胡人也性好服食大厯中遇疾百餘日形體¶
　羸瘦神氣不衰因命其子於河橋召一老姥卜之巨卧堂前¶
　紙隔中姥徑造巨言其細宻人莫得聞良久姥去後數日但¶
　有二白鶴從空而下穿巨紙隔入巨所和鳴食頃俄從孔中¶
　三白鶴飛去巨子往視之不復見巨便隨鶴逼至城東大墩¶
　上見大白鶴數十相隨上天冉冉而去¶
<pb:CK-KZ_JY296_02p015a>¶
祖常幽館許肇靈閣¶
　眞誥大茅西平山俗謂之方山下有洞室名曰方臺其洞與¶
　華陽相通號爲幽館惟得道者處焉祖常託醉墜車而死隱¶
　身幽館修守一之業而成道¶
　又許肇字子阿長史七世祖也肇有賑死之仁拯飢之德至¶
　許暎被三官遣使執之而暎吒其使曰我七世祖積仁著德¶
　音和鳥獸救人之患如己之疾己死之命在於阿手窮垂之¶
　身撫之如子度脱凶年仁德不墜是以功書上帝德刋靈閣¶
　故使度世者五登仙者三汝可知乎¶
孔昇䨥鶴華陀五禽¶
<pb:CK-KZ_JY296_02p015b>¶
　天寶遺事明皇自爲上皇嘗玩一紫玉笛一日吹笛有䨥鶴¶
　下顧左右曰上帝召吾爲孔昇眞人未幾而仙去¶
　魏書華陀字元化善養生年百嵗猶有少容弟子廣陵呉普¶
　彭城樊阿受術於陀時語普曰體欲得勞但不當令極耳身¶
　常能動摇則穀炁消化血脈通流病乃不生譬戸樞不蠹之¶
　義是也昔有道士鮑倩爲引導之事作熊經鳥伸引挽腰脊¶
　動關節以求難老吾有一術名五禽戲也¶
仙人毁璧貧士施金¶
　七命注昔有仙人見二人争寳仙人乃自毁千金璧二人曰¶
　彼千金璧尚且不愛况此乎二人争訟遂息(文選)¶
<pb:CK-KZ_JY296_02p016a>¶
　野人間話龍華襌院本詩僧貫休歸寂門人曇域主掌曇域¶
　毎因衆僧齋後必爲貧士設食有一貧士授食後不去遍尋¶
　院內顧覷上下從容謂曇域曰弟子雖貧每感上人設食今¶
　有少許施利敢乞一人相隨曇域不之信堅請再四遂令院¶
　內苦行醋頭僧一人相隨與之偕行城北門外約行十五餘¶
　里於一小店中止洎房內則別無所有但見空床兩張而已¶
　其夜宿於店內因問院中僧數及修添屋宇僧曰若論院中¶
　修葺屋宇豈止千繩貧士遂起燃火於床下滌破塼數角囊¶
　中取藥燈下點之逡巡光彩盡變爲金自將秤分一十斤付¶
　與僧且謂之曰將充添修常住慎勿取之凌晨遂辭去不復¶
<pb:CK-KZ_JY296_02p016b>¶
　見¶
采和歌拍段穀謳吟¶
　續仙傳藍采和不知何許人常着破藍衫木夸腰帶一脚着¶
　靴行歌於市持拍版乞索於人老少隨之諧謔笑者皆倒似¶
　狂非狂其詞云踏踏歌藍采和人生能幾何紅顏一春樹流¶
　年一擲梭古人混混去不返今人紛紛來更多朝騎鸞鳳至¶
　碧落暮見桑田生白波長景明暉在空際金銀宮闕高嵯峨¶
　一日踏歌於濠梁間酒樓上騰雲上昇遺下衫靴拍版¶
　括異志段穀者許州人累舉進士家豐于財後忽如狂日夕¶
　冠幘衣布袍白銀帶行游廛市中嘔吟云一間茆屋尚自修¶
<pb:CK-KZ_JY296_02p017a>¶
　治信任風吹連簷破碎斗栱斜欹看看倒也(每至倒也二字卽連呼三五句¶
　方已)墻壁作散土一堆主人翁永不來歸遇其出入則有閭巷¶
　小兒數十隨而和焉人以狂待之不以爲異慶厯末病卒權¶
　厝于野後數年營葬發視但空棺耳¶
昭王絶慾子休恥媱¶
　子年拾遺燕昭王假寐忽夢羽衣人與語問以上仙之術羽¶
　人曰大正精智未開欲求長生久視不可得也王跪而請受¶
　絶欲之教羽人以指畫王心應手卽裂王乃驚寤而血濕衿¶
　席因患心疾卽却饍徹樂移於旬日忽見所夢者復來語曰¶
　先欲易王之心乃出方寸綠囊中有續脈明丹補血精散以¶
<pb:CK-KZ_JY296_02p017b>¶
　手摩王之臆俄而卽愈王卽請此藥貯以王缶緘以金繩王¶
　以塗足則飛天地萬里之外如遊咫尺之内有得服者後天¶
　而老¶
　東方朔內傳秦併六國太白星精織女侍兒梁玉清衛承莊¶
　逃入衙城小仙洞四十六日不出天帝怒命五岳搜捕焉太¶
　白歸位衛承莊逃焉梁玉清有子名子休玉清謫於北斗下¶
　常春其子乃配於河伯驂乘行雨子休每至小仙洞恥其母¶
　淫奔之所輙回馭故此地常少雨焉¶
<pb:CK-KZ_JY296_02p017b>¶
#+PROPERTY: JUAN 002
<pb:CK-KZ_JY296_02p017b>¶
楊君司命子晉侍宸¶
　眞誥楊羲和句容人幼而通靈與二許結神仙友道成眞仙¶
<pb:CK-KZ_JY296_02p018a>¶
　屢降授以道法九華眞妃告之曰夫處風塵之休盛者乃多¶
　罪之下鬼趨死之老質也夫富貴淫麗是斷骨之斤鋸有似¶
　載罪之舟車自後眾眞屢降月無虚日至二十年楊君乘雲¶
　鶴白日昇天補華陽司命眞人王氏神仙傳王喬字子晉周¶
　靈王之太子生而神明幼而好道好吹笙作鳳鳴之音而白¶
　鶴朱鳳翔集復過浮丘公授以道要接上嵩山不歸一日忽¶
　乘鶴駐山巔而童謡曰王子喬好神仙七月七日上賔天初¶
　補南嶽司命侍宸再補桐栢眞人¶
謙之師位道翔仙眞¶
　高道傳道士㓂謙之隱嵩陽修鍊感太上道君下降勅仙伯¶
<pb:CK-KZ_JY296_02p018b>¶
　王初平引謙之而前曰吾得中嶽主表云自張天師登眞之¶
　後而作善之人無所師授道士㓂謙之行合自然宜處師位¶
　眞誥道翔許長史第三子之字也君糠粃世務專修上道長¶
　史君器之極通眞靈與師契合今在東華爲仙眞授書除侍¶
　帝宸¶
俞叟誡魄夏馥鍊魂¶
　宣室志唐王公潛節制荆南有呂氏子窮窘來謁公公不爲¶
　禮寓居逆旅月餘窘甚鬻所乘驢於市中市門監俞叟者召¶
　生問其所由生曰吾家渭北家貧親老王公乃吾之重表父¶
　也乃不遠而來公不一顧豈非命也叟曰我見子有飢色今¶
<pb:CK-KZ_JY296_02p019a>¶
　夕爲子具食幸宿我宇下於是延入一陋室共坐弊席陶器¶
　進脫粟飯而已夜徐謂生曰當爲子設小術致歸洛之費因¶
　取一小缶合於地上食頃舉手視之見一人長五寸許紫綬¶
　金章俞曰此王公之魄也俞誡之曰呂乃汝之表姪家貧遠¶
　來曾不爲禮豈親親之道耶可厚其資賄以一馬一僕二百¶
　縑遺之紫衣者俛首受教於是却以缶合於上有頃視之亡¶
　矣明日王公果召生宴游累月生告去贈以僕馬及二百縑¶
　生歸渭北不敢形言後數年方告於人¶
　眞誥司命君曰夏馥少好道入吳造赤須先生授鍊魂之法¶
　再遇桐栢眞人得道今在洞中仙矣¶
<pb:CK-KZ_JY296_02p019b>¶
道榮焚襯惠宗積薪¶
　高道傳道士勾道榮不知何許人名聞於蜀與華陽丞吕翼¶
　友善自言去世月日當送我東郊巨松之下以薪火燎棺爲¶
　惠翼與其友章升常燦數十軰共誌其日以俟之前一夕道¶
　榮徧詣知友家飲酒言笑至暮宿於逆旅翼使密視之見寢¶
　處如常黎明則已化而顏色不變於是爲置棺襯送於巨松¶
　之下致薪次火已發棺中烈熖不可近見道榮出於煙熖上¶
　冉冉淩虚而去¶
　又趙惠宗天寶末忽於郡之東積薪自焚僚庶往觀惠宗怡¶
　然坐火中誦度人經斯須化爲瑞雲仙鶴而火盡其下草猶¶
<pb:CK-KZ_JY296_02p020a>¶
　綠遺簡得二詩其一曰生我於虚置我於無至精爲神元無¶
　爲軀散陽爲明合陰爲符形爲灰土神與仙俱眾垢將畢萬¶
　事永除其二吾駕時馬日月爲衛洞躍九霄上謁天帝明明¶
　我眾及我門人僞道養形眞道養神懋哉懋哉餘無所陳¶
徐釣塗心錢朗補腦¶
　續仙傳徐釣者不知何許人自稱蓬萊釣者常腰一葫蘆棹¶
　扁舟泛五湖所得魚治江博酒吟咏而歸或見疾病者取藥¶
　一粒如麻子許令人以酒塗心上皆安或有問之此藥可食¶
　否曰可食恐憎飯耳有好事者吞之自然絶食人方信之一¶
　旦遁去¶
<pb:CK-KZ_JY296_02p020b>¶
　又錢朗登甲科累厯清顯所治皆有遺愛後棄官入廬山遇¶
　人得還元補腦之術年一百五十嵗其顏如童子有玄孫數¶
　人出仕皆皓首朗一日與別云我處世多年道爲上清所召¶
　今當往矣遂解化去¶
伯高方臺玄解眞島¶
　眞誥東卿君曰龍伯高漢人也伏波將軍戒其兄子稱此人¶
　之佳可法伯高後從仙人刁道林授胎息之法託形醉亡隱¶
　處方臺¶
　廣記祈玄解老而顏童憲宗異之召問曰先生年高而色不¶
　老何也答曰(臣)海上常食靈芝故得然也遂剋木作海上三¶
<pb:CK-KZ_JY296_02p021a>¶
　島綵繪以珠玉帝觀之曰若非上仙無由及此境玄解曰三¶
　島咫尺試爲陛下一遊卽隱身而入漸覺身小無復見矣帝¶
　嘆異之因號其山爲眞島¶
陰生乞兒寒嵓貧道¶
　列仙傳陰生者乃長安之乞兒也常於市中求乞市人厭賤¶
　遂以糞潑之而衣不汚疑以爲妖囚之依前市人行長安有¶
　歌云見乞兒與美酒庶免壞屋之咎而劉向云陰生乞兒人¶
　厭其瀆識眞者希累其囚辱於我無汚彼灾其屋¶
　廣記寒嵓子隱於天臺好吟詩多述山林幽隱之句桐栢眞¶
　人序而集之以行於世咸通間出謁李褐褐見其藍縷不禮¶
<pb:CK-KZ_JY296_02p021b>¶
　之次日更衣乘白馬而來待之甚厚老人曰子知有寒嵓子¶
　耶曰知老人曰貧道卽是也吾謂子爲可教今則未然也子¶
　未知其門曰內修其心外檢其身所以無過知柔守謙所以¶
　安身不善歸己所以積德如是可以冀道之髣髴遂鞭馬而¶
　去¶
谿父煉瓜孟節含棗¶
　列仙傳谿父居山間有神人來往賣瓜常止其家遂授父以¶
　煉瓜子之法令春分食之二十餘年昇山入水百餘嵗絶居¶
　山頂呼父說事遂去¶
　西漢逸史孟節西漢人有道術含一棗核可至十年不飢又¶
<pb:CK-KZ_JY296_02p022a>¶
　能結氣不息身不動摇可至一年許士庶慕之爲神仙後入¶
　山不出¶
時荷一食青精九飡¶
　西山眞君傳時眞君名荷鉅鹿人少時入四明山遇神人教¶
　以丹訣點化金玉賙濟困苦民受其賜後能驅逐邪魅役使¶
　鬼神事母以孝聞善胎息得坐忘法或百日一食半年一寢¶
　晉明帝時待之甚厚及許眞君上昇師亦從而昇天¶
　神仙傳青精先生年千嵗色如童子行步日過五百里能終¶
　嵗不食亦能一日九飡¶
天師三境翊聖九壇¶
<pb:CK-KZ_JY296_02p022b>¶
　本傳張道陵留侯六代孫也舉賢良方正雖仕而志在鍊形¶
　遂退隱北邙山章帝以三品印綬起之不就入嵩山遇神人¶
　告之曰石室中藏黃帝丹經琅函玉笈之書子行必獲矣師¶
　從之果得其書於是築壇朝眞以煉九丹丹成謂弟子王長¶
　曰服丹當沖天然吾未有大功豈敢遽服宜爲國家除害興¶
　利然後服之則吾臣事三境亦無愧矣¶
　翊聖傳　本朝建隆初翊聖眞君降謂張守眞曰壇法有九¶
　上三壇爲國家設中三壇爲臣僚設下三壇爲百姓設而九¶
　壇各有儀式焉¶
玄甫五藏叔期三關¶
<pb:CK-KZ_JY296_02p023a>¶
　眞誥王玄甫授仙人吞日景之法積三十四年乃能內見五¶
　藏冥中夜書道成太上遣羽車迎玄甫乘雲駕龍白日登天¶
　今在玄圃臺受化爲中嶽眞人¶
　又趙叔期於王屋山學道見一卜者曰欲入天門詣三關存¶
　朱雀正崑崙叔期異之拜請要訣卜者授書一卷曰三關者¶
　口爲天關足爲地關手爲人關三關調則五藏安五藏安則¶
　舉身無病而仙道成矣¶
道君授劒玉女獻環¶
　本傳天師功成太上道君下降授以雌雄二劒而劍各有日¶
　月星斗之文道君乃曰吾憫下元生人執係幽魂人鬼雜處¶
<pb:CK-KZ_JY296_02p023b>¶
　今子爲吾分別人鬼異位則子之功無量矣¶
　又天師至仁壽縣遇十二天游玉女各獻玉環一隻願事天¶
　師師合而爲一環謂之曰吾投於地中先得之者納焉玉女¶
　爭取愈取愈深卽禁之不出因化爲鹽井公私取之以爲利¶
　其邑因爲陵郡自道陵始也¶
聖母穿雲周生取月¶
　廣記聖母海陵人適杜氏爲母遇人能易形變化而夫不之¶
　信反以爲妖告官下獄而母自牕中飛出人見穿雲去時留¶
　履一緉於牕下海陵人爲之立祠號曰聖母祠宣室志周生¶
　有道術游吳楚人多敬之時抵廣陵坐中秋夜會月色明瑩¶
<pb:CK-KZ_JY296_02p024a>¶
　眾人談及明皇游月宮之事周生笑曰吾常學於師亦可以¶
　取之因取數百筯繩而架之曰我將此梯取月乃閉戸久之¶
　客步庭中俟焉忽天地曛黑仰視又無纖雲俄聞生呼曰某¶
　至矣手舉其衣出月半寸許一室盡明寒入肌骨食頃如初¶
商唱陽春張吟白雪¶
　詩史商七七有異術過潤州與客飲云某有一藝爲歡卽顧¶
　屏上畫婦人曰可歌陽春曲婦人應聲遂歌其音清亮似從¶
　屏中出歌曰愁見唱陽春令人離腸結郎去未歸家柳自飄¶
　香雪如此者十餘曲¶
　悟眞篇序天臺張伯端字平叔嘗罄所得吟成律詩九九八¶
<pb:CK-KZ_JY296_02p024b>¶
　十一首號曰悟眞篇文多不錄其九轉金液還丹詩一篇云¶
　黃芽白雪卒難尋達者須憑德行深四象五行全藉土三元¶
　八卦豈離壬鍊成靈質人難識消盡陰魔鬼莫侵欲向人間¶
　留袐訣未逢一箇是知音¶
張覩樓臺逢升宮闕¶
　北夢瑣言張建章好經史每以清淨爲念時往渤海遇風見¶
　一青衣人相引登山至島上覩見樓臺巋然中有仙女處處¶
　侍衛甚盛留飲少頃曰子不欺暗室可謂古之君子矣遂令¶
　青童送還¶
　廣記逢女幼而不食心慕清虚父母以爲虚言忽一日見神¶
<pb:CK-KZ_JY296_02p025a>¶
　仙在空中自南至北將逾千里湧出金城玉樓於山頂一人¶
　招女升宮闕眾仙羅列儀仗肅然曰汝有骨錄當爲上眞太¶
　上命我授汝以靈寶眞文按而行之飛升有期後果及期升¶
　虚矣¶
棲嵓洞室徐姑掘穴¶
　傳記許棲嵓舉進士第而志在修鍊時因入蜀登危棧忽與¶
　馬俱墜棧下進退不能卽隨馬而行至一洞室見諸仙羅列¶
　皆喜曰此乃長史公之孫也有仙相矣眾眞命坐賜飲且曰¶
　此石髓也汝得之矣無輸洩無荒淫後復來相見遂以所乘¶
　之馬送行曰此吾洞中之龍也因責出負荷子有仙骨故得¶
<pb:CK-KZ_JY296_02p025b>¶
　遇之若到人間放之任其所適後棲嵓逡巡到故居而馬化¶
　爲龍飛舉¶
　廣記徐仙姑年數百嵗而貌若二十許人多游名山或時止¶
　宿於林巒窟穴之中往來江表吳人見之三四十年顏色不¶
　改行步如飛咸通間至剡縣謂人曰我先君仕於北齊有陰¶
　功而後及於我已得延年後人以此詳之方知姑卽丞相徐¶
　之才之女也¶
德玄五嶽偉道九嶷¶
　眞誥東卿君云宋德玄周宣王時人也服靈飛六甲符得道¶
　日行三千里變形易質今在嵩山游行五嶽¶
<pb:CK-KZ_JY296_02p026a>¶
　又韓偉道不知何許人隨宋德玄出入以師事之而德玄授¶
　以道法今道成常出入九嶷山¶
徐福白鹿處士黃鸝¶
　廣記秦始皇遣徐福并童男童女三千人往東海取長生不¶
　死之草不歸及沈羲得道黃老君遣徐福乘白鹿車來迎沈¶
　眞人方知徐福之得道¶
　又元藏幾自號元處士隋大業中奉使過海遇神人留外國¶
　遍厯仙境一日思歸卽時津遣不旬日至東萊問其國乃皇¶
　唐也尋其子孫皆無人唯有二鳥類黃鸝隨處士出入每翔¶
　翥空中呼之卽下能傳口中言語¶
<pb:CK-KZ_JY296_02p026b>¶
裴諶佳會蘭香玄期¶
　廣記裴諶昔與王敬伯梁芳爲方外友入山學道梁芳死敬¶
　伯下山調官至正元中奉使淮南邂逅裴諶維舟慰問汝何¶
　所須諶曰吾儕野人心近雲鶴廣陵之西卽吾宅也倏然鼓¶
　櫂而去敬伯詣宅見諶衣冠偉然設宴就座諶酒酣謂左右¶
　曰此人乃吾昔山中之友道心不固以明自賊將浮沈於生¶
　死海中求崖未得今日之嘉會誠難得也子其往矣¶
　又有漁父於湘江岸側聞小兒啼聲四顧無人唯有一女子¶
　三嵗許父抱歸養之十餘嵗天姿奇偉忽一日見一青童自¶
　空而下携女子而去謂其父曰我仙女杜蘭香有過謫於人¶
<pb:CK-KZ_JY296_02p027a>¶
　間玄期有限今往矣¶
謫仙呼鼠祝公養雞¶
　廣記永明中鍾山有隱者蔡生每養老鼠數十枚呼之卽來¶
　令之卽去語言怪異時人謂之謫仙¶
　列仙傳祝公洛人也居北山好養雞百餘年雞千隻皆有名¶
　字暮棲木上日放散去呼名卽至積錢千萬置錢去吳開池¶
　養魚登吳山有白鶴孔雀數百常止其旁¶
李珏販糴安公伏冶¶
　續仙傳李珏世居廣陵城市以販糴爲業年十五父傳業而¶
　珏受之升斗俾之自量不計時之貴賤衣食豐足年八十不¶
<pb:CK-KZ_JY296_02p027b>¶
　改其業適會李珏相公出鎮淮南而珏改名寬一夕李公夢¶
　入洞府有金書李珏名視之甚喜忽見二仙童自石壁出珏¶
　問曰此何所二童曰此華陽洞天也此名非相公也公曰非¶
　我何人童曰公之部民也珏悟遍尋問於里巷得李寬之名¶
　迎入府拜爲年兄問以道術寬曰不知所修具以販糴事對¶
　公曰此常人之難事陰功不可及後寬尸解蟬蛻¶
　列仙傳陶安公鑄冶師也數行火火一旦散上紫色衝天安¶
　公伏冶下求哀須臾朱雀止冶上曰安公安公冶與天通七¶
　月七日當迎爾以赤龍至其日赤龍果至安公騎之上昇而¶
　去¶
<pb:CK-KZ_JY296_02p028a>¶
馬湘紙猧章震泥馬¶
　續仙傳馬湘字自然錢塘人幼好文學有道術一日過菜圃¶
　見蘿蔔甚盛因丐之園叟弗與湘於篋中取紙裂爲一猧子¶
　又裂一鷺鷥飛走園中而猧子趕趁之菜踐踏俱碎園叟知¶
　是異人乃祈謝之於是取紙猧及鷺鷥致篋中視菜如故略¶
　無所損¶
　抱朴子章震在周幽王時屢召不起師長桑子得其術能分¶
　形化影折草化爲龍虎噴水爲珠玉一日與弟子行卽以泥¶
　圓化爲馬乘之日行千里後入崆峒山白日上昇¶
程妻致縑蘇母思鮓¶
<pb:CK-KZ_JY296_02p028b>¶
　神仙傳期門郎程偉妻者能神通變化偉當從駕出行而服¶
　飾不備甚以爲憂妻曰出而闕衣何愁之有妻卽爲致兩縑¶
　忽然自至前偉復作黃白術連作不成妻乃出其囊中藥少¶
　許投汞銀中煎之須臾成銀欲從求方終不可得云偉骨未¶
　應得之逼不已妻尸解而去¶
　蘇仙傳仙君姓蘇名耽桂陽郡郴邑人也生於前漢幼丁父¶
　憂奉母潘氏以孝聞温清定省禮無違者晨羞夕饍人莫及¶
　焉常感神仙授以道術能隱形變化一旦侍朝飡於母母曰¶
　吾思鮓汝可致之曰唯卽捨七筯輟食携金而去須臾持鮓¶
　而至母食未畢得鮓甚喜母曰此去市甚遠何處得之其速¶
<pb:CK-KZ_JY296_02p029a>¶
　如此答曰便縣市中買來母曰便縣山路危險去一百二十¶
　里如此之速汝誑我也答曰買鮓之時見舅在便市語耽曰¶
　明日來此請待舅來以驗虚實翌日舅果至乃首說市中相¶
　見之事母始知其非常乃潛察之見常持一青竹杖眾疑之¶
　爲神杖也¶
道人兩口先生䨥踝¶
　王氏見聞錄梁况之居鄂州忽一道士至况之與之對飲道¶
　人求綿袴遂與卽捲投衣袖中將投語曰入袖中再入凡投¶
　十數次皆不能入道人咨嗟曰不免爲㓂萊公矣道人遂引¶
　去約當再來後月餘復至門人欲入白卽曰不須見侍郎但¶
<pb:CK-KZ_JY296_02p029b>¶
　報先去也俟到彼相見况之貶化州久之一道人兩口腹上¶
　亦一口旣至廳舍索酒一斗引而盡見况之言曰記得鄂州¶
　相見否音聲雖同形貌非矣索錢二十七文而去出門以檐¶
　穿腹中口鼓鐵笛取漁舟獨立其上風引渡江而去後二十¶
　七日况之謝世¶
　道學傳簡寂先生陸修靜字元德吳興東遷人吳丞相凱之¶
　後也母姚氏懷之有一老姥告之曰生子當爲人天師及生¶
　足有䨥踝掌有大字家本奥室早涉婚宦嘗謂同僚曰時難¶
　再得乃遺棄妻子脫落營務專精教法不捨寤寐卜居廬嶽¶
　召赴金陵一旦謂門人曰吾將還舊隱俄偃然解化膚色暉¶
<pb:CK-KZ_JY296_02p030a>¶
　暎異香芬馥山中諸徒悉見先生還山儀服鮮華眾皆驚異¶
　俄失其所¶
樊英噀水朱倫駕煙¶
　漢書樊英者濟南人也善圖經緯洞達幽微隱於壺山之陽¶
　辟召不應嘗有暴風從西方來英謂生徒曰城都市火甚盛¶
　因含水西向噀之輙記其時日後有客從蜀郡來者云是日¶
　大火須臾有黑雲從東起大雨滅矣英嘗云浮丘公與我遊¶
　天壇之上一旦遂去¶
　丹臺新錄朱倫字德元凝心抱一不替感太上下降開瓊藴¶
　給丹符與之曰爾能精修上道守之能堅保爾昇度淩虚駕¶
<pb:CK-KZ_JY296_02p030b>¶
　煙遵則福降慢則禍纏子能行之愼勿輕傳倫道成景王時¶
　太上授書除中嶽仙官¶
抱一龍杖清虚虵鞭¶
　高道傳趙抱一年十二因牧牛遇一老人問之子飢否先生¶
　但點頭而已老人探手囊中取食與之其狀如蘿蔔而味甘¶
　又與柱杖一條瓢子一枚中有藥乃豌豆也諭之令人服食¶
　於是沈痾新疾服者無不愈先生自食蘿蔔不復思煙火食¶
　忽之一日信步抵京城之西巴樓院過涅槃堂聞有呻吟聲¶
　先生問何人若此僧曰數童行時疫方甚先生自瓢中取豌¶
　豆以新水令嚥之卽時汗如新沐人經夕皆愈後請藥者如¶
<pb:CK-KZ_JY296_02p031a>¶
　市傳於裏外時眞宗東封未還丞相向公留守京師陰遣人¶
　察其實飛奏詣行在迨車駕還召見眞宗欣然拊其背曰子¶
　乃朕之姓也封御披度爲道士未幾求歸賜金鍍龍頭杖銅¶
　朱記癭木柸香藥等差中使張茂先道士胡太易送至石門¶
　山特與建眞寂觀以爲登眞之所¶
　仙傳拾遺廖沖字清虚連山郡人也以才德見稱爲本郡主¶
　簿後辭其印綬遊探道要於衡嶽遇太平眞人授道後歸鄉¶
　里常乘一虎執蛇爲鞭先天二年風雲晦冥騰舉而失所在¶
劉邦賔友虔子高仙¶
　眞誥劉邦沛人起自布衣破秦平項創漢之基於漢有功上¶
<pb:CK-KZ_JY296_02p031b>¶
　帝補爲南明公賔友而茅君云先世有陰德者徑補仙官或¶
　入南宮受化不拘職位之高下例皆速詣南宮受化¶
　又華陰山中有學道尹虔子武帝時人遇異人服丹霞之道¶
　行之五十年色如童子今太一君遣迎乘雲昇天在元州爲¶
　高仙矣¶
彭鏗出處仲倫留連¶
　眞誥彭鏗卽彭祖也年八百嵗而不作尸解之絶南嶽夫人¶
　云諸公自欲出處語默肥遁山林以遊仙爲樂以升虚爲滅¶
　非不能登天也不爲耳¶
　王氏神仙傳王仲倫時居鶴鳴山石自響田宣見而問之曰¶
<pb:CK-KZ_JY296_02p032a>¶
　彼何人也曰我神仙王仲倫也愛此石之奇響故留連而聽¶
　之耳¶
<pb:CK-KZ_JY296_02p032a>¶
#+PROPERTY: JUAN 003
<pb:CK-KZ_JY296_02p032a>¶
明期飈室素臺眞館¶
　眞誥衡山有學道者冶明期以魏末入山服食與張禮正同¶
　止嚴穴受西城王君丹法已四十三年矣內外洞徹日行五¶
　百里今在方諸室爲上仙¶
　又定錄君云易遷童初二宮是男女之堂館凡地下主者之¶
　高者便得眞仙之館今有女眞趙素臺在易遷宮已四百年¶
　不肯遷云天下無復樂於此處也¶
茅君鷄子聖姑鵝卵¶
<pb:CK-KZ_JY296_02p032b>¶
　神仙錄茅君學道於齊後道成治於茅山有疾病者往請願¶
　常煑鷄子十枚內帳中須臾茅君擲子還之歸破之皆無中¶
　黃者病人當愈若中有土者病卽不愈以爲常候鷄子如故¶
　無破處也¶
　南史蕭昂爲彭城太守時有女子年二十許散髮黃衣在武¶
　窟山石室中無所修行雖不甚食或出人間飲少酒鵝卵一¶
　枚呼聖姑就求子往往有効造者充滿山谷昂呼問無所對¶
　以爲妖惑鞭之三十瘡卽瘥後失所在¶
道義馴鹿君友引犬¶
　高道傳道士王道義知終南山有尹喜眞人登眞之所太和¶
<pb:CK-KZ_JY296_02p033a>¶
　中自姑射山將門弟子六七人來居樓觀以永平三年師羽¶
　化白雲滿室異香盈庭有白鹿卧於庭中旬日或隱或見旣¶
　𣩵乃絶鄕人見道義乘白鹿冲天矣¶
　茅亭客話遂州小溪縣石城鎮村民和君友於雲頂山寺遇¶
　一道士布衣鹿幘引一黑犬令君友攜壺杖到青城山初由¶
　荒徑見怪石夾道細竹桃花飛泉鳴瀬至一觀宇令君友致¶
　囊杖於堦上云爾有仙表乃取藥一粒令吞之曰九月八日¶
　復當來此乃遣君友歸家了無飢渴之念至其日是夕山谷¶
　月皎風清君友如有所待達旦雲霞相映如有五色君友仰¶
　觀躡空祥風綵霧鬱然而起遂越巨壑層巒而去極目乃沒¶
<pb:CK-KZ_JY296_02p033b>¶
干朴識陶和璞笑琯¶
　丹臺新錄嘗有人從江外還忽逢一人乘小小鹿頭船子劣¶
　容一人從浪中直來便呼其人姓名曰顧道度下都去吾欲¶
　寄尺書與茅山陶隱居正爾作書垂當見授忽云罷君會不¶
　往山中我尋自下去此人至都果忽忽便往廣陵後子良問¶
　洪先生洪云此人乃中嶽仙干朴其前生經識陶某耳非今¶
　生相識也豈復來此耶¶
　高道傳邢和璞不知何許人隱居瀛海間時房琯爲廬氏宰¶
　待和璞甚善因携手不覺行數十里至夏谷村有廢佛堂松¶
　竹森映共坐其下和璞以杖擊地令侍者掘之深數尺得一¶
<pb:CK-KZ_JY296_02p034a>¶
　瓦甕中有婁師德與永公書和璞笑謂琯曰省此乎琯髣髴¶
　記前世嘗爲僧名永和璞復曰君當爲輔相善自愛也¶
梅姑履水道華登松¶
　異苑秦時丹陽縣湖側有梅姑廟生時有道術能著履行水¶
　上至今廟晦望之日見水霧中曖然有履形¶
　高道傳侯道華凡所居之觀有損處卽持斧斤以葺之勤苦¶
　偹厯一日修殿宇忽於梁間得丹一粒卽吞之觀門前有一¶
　松木道華登松去其枝梢人責之答曰恐礙我上昇人皆以¶
　爲狂後七日凌晨道華昇松頂揮手謝曰我受玉皇詔授仙¶
　臺郎知上清宮善信院今去矣復留詩云帖裏大還丹多年¶
<pb:CK-KZ_JY296_02p034b>¶
　色不移前宵盜喫却今日碧空飛俄頃雲中音樂聲幢幡隱¶
　隱凌空而去¶
令威仙鶴宋纖人龍¶
　搜神記遼東城門華表柱有仙鶴立其上人不知欲射之其¶
　鶴飛於空中自歌云有鳥有鳥丁令威去家千嵗今來歸城¶
　郭猶是人民非何不學仙塜纍纍後人於華表柱立二鶴自¶
　此始矣¶
　晉逸史宋纖有才藻去官不與人交遊隱居酒泉弟子受業¶
　者三千人酒泉太守圖其像於閣上出入祝公頌曰爲枕何¶
　石爲漱何流形雖可見名不可求遂造其門而嘆曰名可聞¶
<pb:CK-KZ_JY296_02p035a>¶
　而身不可見德可仰而形不可覩而今而後知先生乃人中¶
　之龍也¶
王鼎物外乖崕夢中¶
　雅言雜載王鼎書歌詩好神仙心遊物外時人或謂有所得¶
　問之終不泄露詩百餘篇傳於人間如風落蠹枝驚鶴去水¶
　流山果向人來贈程明甫云古縣枕前灘官閑道自安執盃¶
　山鳥唱曬藥野猿看石縫橫琴筆槎頭插釣竿不知陶靖節¶
　早晚入雲端¶
　忠定公錄張乖崕在成都夢謁紫府眞君接語未久忽報請¶
　到西門黃兼濟承事承事以幅巾道服而趨眞君降階接之¶
<pb:CK-KZ_JY296_02p035b>¶
　禮頗隆盡且揖張公坐黃之下諭顧詳欵似有欽嘆之意公¶
　朔旦卽遣吏詣西門召黃承事者戒令具常所衣之服來比¶
　黃卽至果如夢中公卽以所夢告之問平日有何陰德蒙眞¶
　君厚遇如此黃曰無他長每嵗遇米麥熟時以錢收糴至明¶
　年米麥未熟小民艱食之際糶之價値不增升斗亦無高下¶
　在我者初無所損而細民得濟所急公曰此承事所以坐某¶
　之上也乃令吏掖而拜之¶
順興宿德少道陰功¶
　丹臺新錄李先生字順興京兆人也因秋分之夕忽有飛仙¶
　千餘騎翔集空中有二人在庭謂先生曰上帝有命遣仙官¶
<pb:CK-KZ_JY296_02p036a>¶
　於紫閣上石室中相待也吾二人乃直日之神奉使來召宜¶
　卽展駕先生與之相隨越度峰谷若乘飛飈倏然便至乃見¶
　三眞人各坐一牀自然有五色雲霞羅覆其上侍從僚屬精¶
　光璨鬱幢幡羽蓋非可名字先生卽稽首請白日內飛之道¶
　眞人曰子有宿德位階仙官而欲形神同舉不足爲難也¶
　王氏神仙傳王少道以陰功救人積德成仙常語人曰功滿¶
　三千白日昇天修善有餘坐降雲車弘道無已自致不死斯¶
　言信哉而眞誥云童初府有王少道漢時人也¶
杜沙龍飛馬符鼠伏¶
　丹臺新錄杜昇眞人莫測其年壽絶粒飲水如二十許人能¶
<pb:CK-KZ_JY296_02p036b>¶
　以沙書一龍字浮於水上叱之則變爲小龍飛起丈餘隱隱¶
　雲霞生呼之卽下¶
　神仙傳馬湘遍遊名山人皆不知有道術常州太守馬公聞¶
　之召以年兄待之公曰城中多鼠湘卽書符令人貼於壁下¶
　長嘯一聲而羣鼠凑集湘乃呼其大者而前曰爾乃天生微¶
　物天與粒食何以撓於相公今不欲殺爾宜速去大者迴而¶
　小者俯伏堦前成羣而去¶
韓湘藍關尹喜函谷¶
　青瑣韓湘字清夫文公姪也落魄不羈嘗醉吟曰青山雲水¶
　窟此地是吾家後夜流瓊液凌晨咀絳霞琴彈碧玉調鑪鍊¶
<pb:CK-KZ_JY296_02p037a>¶
　白朱砂寶鼎存金虎玄田養白鵶一瓢藏世界三尺斬妖邪¶
　解造逡巡酒能開頃刻花有人能學我同共看仙葩公問曰¶
　子安能奪造化開花乎湘曰此事甚易取土聚之以盆俄頃¶
　碧蓮二朶類牡丹花葉有小金字云雲橫秦嶺家何在雪擁¶
　藍關馬不前公莫曉句意後言佛骨謫潮州時大雪塗中遇¶
　湘曰憶向花上之句乎詢地名卽藍關也公方驚悟乃續其¶
　詩曰一封朝奏九重天夕貶潮陽路八千本爲聖明除弊事¶
　敢將衰朽惜殘年雲橫秦嶺家何在雪擁藍關馬不前知汝¶
　遠來深有意好收吾骨瘴江邊湘後與公俱至沅湘莫知所¶
　之¶
<pb:CK-KZ_JY296_02p037b>¶
　廣記函谷關令君喜占風氣逆知當有神人來過乃掃道四¶
　十里見老子而知是也老子在中國都未有所授知喜命應¶
　得乃停關授以道要¶
盱眞母部黃君父屬¶
　西山記盱眞君諱烈字道微事母以孝聞而母亦有志學道¶
　與母同往西山見許眞君叩頭求哀眞君念之使築室於所¶
　居之西侍母居焉授以道術及許眞君上昇道微與母皆受¶
　玉皇詔部分許君家屬昇天¶
　又眞君姓黃名仁覽字紫庭父名輔字萬石有高行事親以¶
　孝聞州郡舉孝廉穆帝時仕至御史紫庭少俊拔有清致許¶
<pb:CK-KZ_JY296_02p038a>¶
　眞君以女妻之萬石事許君執弟子之禮及紫庭受玉皇詔¶
　與父母家屬昇天今高安縣祥符觀有丹井存焉乃其故居¶
　也¶
修公化羊尹澄憫鹿¶
　列仙傳修羊公隱華山石室中服黃精室有石牀公卧其上¶
　而石盡穿景帝聞名詔之公卽於牀上化爲白羊題其脇曰¶
　羊公謝天子帝後置石羊於臺上公復化而隱不知所在¶
　丹臺新錄尹澄有道術始皇累詔不起澄厭喧嘩意以山林¶
　爲樂改名尹林子遠遁林谷時見羣鹿有一傷足者躓頓不¶
　前澄憫其苦用藥封其足復遇大雨食盡困於林藪時羣鹿¶
<pb:CK-KZ_JY296_02p038b>¶
　奄至飢則吮乳寒則卧懷相隨累月遇神人授祕訣乃能生¶
　骸護病年三百四十嵗白日上昇而眞誥名尹林子者漢末¶
　入茅山令以爲眞人矣¶
志眞縶虎子英捕魚¶
　高道傳呂志眞廣成先生弟子居石室十餘年善以藥石救¶
　人入林谷則虎豹隨之問其道則默無所對出商山道中忽¶
　失色不前人皆訝之且曰前有剽掠者來果見兵刀至志眞¶
　謂賊曰此行皆吾弟子無得干之其徒歛衽避路不復敢前¶
　又至一谷口曰此有害人之物同行欲見之遂入林中以繩¶
　縶二虎而出由是知志眞深得廣成之道焉¶
<pb:CK-KZ_JY296_02p039a>¶
　列仙傳子英者舒鄕人也善入水捕魚得赤鯉魚愛其色持¶
　歸著池中數以米穀食之一年長一丈餘遂生角有翅翼子¶
　英怖而謝之魚曰我來迎汝爾可上我背與汝俱去須臾暴¶
　雨子英乃上其背騰空而去¶
子先二狗沉建一驢¶
　列仙傳子先姓呼漢時人卜師壽百餘嵗好飲酒有一嫗待¶
　之甚厚未嘗問及酒資一日忽呼嫗曰急裝當與共行是夜¶
　有神人持二茅狗來子先與嫗共乘之入華陰山大呼云子¶
　先酒家母在此¶
　仙傳拾遺沉建有延年却死之術一日遠行寄驢一頭并犬¶
<pb:CK-KZ_JY296_02p039b>¶
　羊於主人之家各付藥一粒而去主人曰此客可怪寄下十¶
　五口並無一文當若之何建出三年乃還奴婢驢羊如故建¶
　輕舉矣或去或還如此三百餘年人皆不曉後不知所在¶
韓眾苣勝廷瑞菖蒲¶
　緫仙記樂子長齊人少好道入霍林山遇韓眾授以苣勝赤¶
　杯散服之年可八十嵗色如少女後昇仙補爲修門郎¶
　郡閣雅談沈道士名廷瑞故吏部彬之子居玉笥山每遇深¶
　山古洞終日忘返一日辭道侣坐集仙亭上念人生幾何賦¶
　畢乃卒葬後越二年有閣皂山曾昭瑩於山門數里相遇其¶
　閤皂玉笥相去一百六十里曾問所往云暫到廬山尋知己¶
<pb:CK-KZ_JY296_02p040a>¶
　且留詩一首爲別云南北東西路人生會不無早曾依閤皂¶
　又却上元都雲片隨天闊泉聲落石孤何期早相遇藥共煑¶
　菖蒲曾歸玉笥話及方知師尸解矣¶
俱鳳闒茸持滿侏儒¶
　北夢瑣言後唐同光中有狂生桑俱鳳闒茸垢膩不近人情¶
　神異不一至渚宮謁南平王一足草履一足麻鞋號爲野人¶
　河東記唐汝陽王璡能劇飲術士葉法能過之王强以酒不¶
　可曰某有生徒酒量可與王敵明日使謁王詰旦有投剌者¶
　曰道士常持滿王遽引入形狀侏儒然神氣彩瑩音韻鏗然¶
　旣坐善談胚腪王命飲道士忻然王以𨢓酒寫大斛中沃以¶
<pb:CK-KZ_JY296_02p040b>¶
　巨觥王旣醺然而道士風韻高爽良久忽謂王曰某止此一¶
　杯醉矣王强之道士曰王不知量有限乎何必强之復勸一¶
　杯忽然倒地視之乃一大酒榼耳受五斗焉¶
瑤池白橘滄州碧棗¶
　神仙傳周穆王會西王母於瑤池食素蓬黑棗碧藕白橘¶
　桂陽雜編隋處士元藏幾爲海使判官遇風船壞破木載至¶
　洲島人曰此乃滄洲去國千萬里花木常如二三月人多不¶
　死產分蔕瓜長二尺碧棗丹粒皆大如梨池中有四足金魚¶
　金蓮花婦人採爲首飾曰不載金蓮花不得到仙家藏幾思¶
　中國洲人製淩風舸送之激水如箭旬日達東萊問其國乃¶
<pb:CK-KZ_JY296_02p041a>¶
　唐也自大業至貞元二百年矣¶
右英五芝鳳綱百草¶
　眞誥右英夫人吟曰有心許斧子言當採五芝芝草必不得¶
　汝亦不能來¶
　廣記鳳綱者漢陽人嘗採百草花以水漬泥封之自正月始¶
　盡九月末止埋之百日絞煎丸之卒死者以此藥內口中皆¶
　立生也綱服藥數嵗不老後入地肺山¶
公成偃逸宋來洒掃¶
　眞誥趙公成昔患脚疾不能步履心常默拜太上三十年精¶
　專不替感太上賜藥一劑服之卽愈後得道今在鶴鳴山行¶
<pb:CK-KZ_JY296_02p041b>¶
　道之時未嘗少忘此所謂內研太元偃逸神府者也¶
　又宋來子楚莊公時爲市長常灑掃於市見一乞食翁歌於¶
　市云天庭發雙華山源障陰邪清晨按天馬來詣太眞家歌¶
　此乞食於市人無有識者獨來子知之遂以師禮事之積三¶
　十年授來子以中仙之道今在中嶽方知乞食翁乃西嶽眞¶
　人馮延壽也注云手爲天馬鼻爲山源¶
宮嵩長生郭延不老¶
　抱朴子宮嵩有文才年數百歳色如童子遇仙人干吉得其¶
　書多論陰陽否泰之事有天道焉有地道焉有人道焉治國¶
　者用之以致太平治身者用之以保長生此其道也¶
<pb:CK-KZ_JY296_02p042a>¶
　神仙傳東郭延者山陽人服靈飛散夜書在冥室中身皆生¶
　光又能遠望見平地數十里上小物知其采色天下當死者¶
　識與不識皆逆知之如其言在鄕里四五百嵗不老一旦有¶
　數十人乘虎豹來迎比鄰盡見之辭別而去入崑崙山中¶
蔡女繡鳳志和雕鸞¶
　廣記蔡女仙襄陽人也幼而慧巧善剌繡鄰里稱之一日綉¶
　雙鳳方成五綵霞煥忽一老人詣門請觀爲安眼眼成雙鳳¶
　翔舉而老叟同女子各乘鳳去卽降襄陽山南之林後因號¶
　襄陽山爲鳳林山置鳳林關乃敕其宅爲鳳林靜眞觀立女¶
　冠像¶
<pb:CK-KZ_JY296_02p042b>¶
　又韓志和外國人入中國爲衛士雕木爲鸞鶴烏鵲之形置¶
　機棙于腹中發之則翔空百步之外又能作龍御牀履之則¶
　牙爪皆動夭矯如飛憲宗悅之甚厚賜而志和悉散與人後¶
　遁去不知所之¶
欒巴破廟谷青發棺¶
　廣記欒巴時爲成都功曹而太守問曰功曹有道可試之乎¶
　曰唯卽時入壁冉冉如雲氣之狀已失巴所在後除郎官遷¶
　豫章太守其山有廟甚靈能使江船分風使帆巴至失神所¶
　在巴曰廟鬼詐矣遂破其廟鬼走化爲書生往齊國而太守¶
　以女妻之巴往齊國見太守遂書符長嘯令書生出相見叱¶
<pb:CK-KZ_JY296_02p043a>¶
　之化爲狸卽斬殺之¶
　列仙傳谷青成帝時侍郎也因病死而尸不冷入𣩵不釘至¶
　二年見青冠幘坐於縣門上家人迎之不下發棺無尸後入¶
　太白山人爲之立祠而青時復往來於祠中¶
梁白求衛孝惠祠韓¶
　神仙傳孝武帝遣使者梁伯至山中求衛叔卿不見但見其¶
　子度世與之俱入太華山尋訪度世望見父與數人博戲於¶
　石上坐白玉牀度世問博者爲誰曰洪崕先生許由巢父王¶
　子晉也曰我有仙方在所居柱下度世歸掘之得玉函封以¶
　飛仙之印乃五色雲母也度世服之仙去¶
<pb:CK-KZ_JY296_02p043b>¶
　拾遺記漢孝惠帝時有道士韓稚解絶國人言有泥離國來¶
　朝人長四尺兩角如蠒牙出於唇處於深穴其壽不可測帝¶
　使稚問之經見幾代答云五代事相承迭生迭死如飛塵細¶
　雨存没不可論又記女媧及軒黃以來事了如在目稚以聞¶
　於帝帝嘆曰悠哉杳昧非通神達理難可語乎斯遠矣稚於¶
　斯退莫知所之帝使諸方士立仙館於長安北名曰祠韓¶
若山脫屣任敦棄官¶
　廣記唐若山開元中出鎮潤州日與僚友賔客三五人整棹¶
　浮江將遊金山寺旣及中流江霧晦冥咫尺不辨若山獨見¶
　老叟棹魚舟直抵舫側若山入魚舟中超然而去几案間得¶
<pb:CK-KZ_JY296_02p044a>¶
　若山訣別之書又得遺表一紙其略云臣運屬休明累叨榮¶
　爵夙悟升沉之理深知止足之規棲心玄關早得眞訣黃金¶
　可作信淮南之昔言白日可延察眞經之妙用旣得之矣餘¶
　復何求是用揮手紅塵騰神碧落扶桑在望蓬島非遥遐瞻¶
　帝闕不勝犬馬戀軒之至明皇省表異之¶
　道學傳任敦字子尚永嘉初天下擾攘棄官南渡遂抗志俗¶
　外居於山林忽有一人長丈許敦問之此人自稱是阿那窟¶
　老君見使來問訊敦問老君常在何許答曰常在天上復遊¶
　世間又問經過而去復有所止答云時往大治及仙圖中敦¶
　後逆知孫恩之禍乃尸解於木沼山¶
<pb:CK-KZ_JY296_02p044b>¶
稚川金闕公遠碧落¶
　本傳玉皇詔葛眞人曰洪久傳心要善養胎眞演神方治病¶
　於生靈述先典廣行於塵世陰功濟物密行齊眞名係玉都¶
　身歸金闕可宜於三月三日寅時昇車上天者本傳詔羅眞¶
　人云公遠能除水怪救濟生靈馘祟驅邪召龍致雨有行藥¶
　瘥病之善有施符遣疾之功內修三一外養四生名著仙都¶
　身歸碧落可宜於正月十五日午時駕赤龍車歸天者¶
沈羲龍虎公陽鸞鶴¶
　抱朴子沈羲吳人也學道於蜀救人利物德感上帝一日出¶
　行塗中忽見青龍白虎車各一乘從者十數人皆朱衣仗節¶
<pb:CK-KZ_JY296_02p045a>¶
　滿道問曰君見沈道士乎羲曰某是也吏曰子有功於民黃¶
　老君遣仙官來迎子爲碧落侍郎於是昇天¶
　西山記鍾離嘉字公陽許直君之甥也好處林巒許君愛其¶
　有授道之質遂付以祕訣令密修之許君上昇告以沖昇之¶
　日紫雲自天而下青鸞白鶴翔舞於庭仙童玉女下迎公陽¶
　白日上昇¶
帛公素書甘君仙藥¶
　神仙傳于君者因病癩數十年百藥不能愈忽見市中賣藥¶
　公姓帛因往問之云可救以素書二卷授之曰不但愈病而¶
　已當得長年于君再拜受之于君思得其意內以治身修性¶
<pb:CK-KZ_JY296_02p045b>¶
　外以消災救疾無不愈者道成仙去¶
　西山記甘眞君字伯武以孝行見推於鄕里仗劒隨許眞君¶
　除妖其功居多許君授以祕訣而君潛匿形影人莫之測一¶
　日天際忽聞天樂之聲須臾祥雲綵霞暉映而君昇天¶
鄭公崑臺子廉魏閣¶
　青瑣進士牛益出都門息柳陰之下夢至高門大第吏云此¶
　羣玉宮也熟視乃故人吕臻吕曰吾掌此宫益見殿上有白¶
　玉牌朱篆蒙以絳紗大字云中州天仙籍其次皆名氏數千¶
　其中唯識數人吕及夷簡李迪余靖而已益問天仙之詳吕¶
　曰自有次序眞命上非子可知益曰今世卿相率皆仙乎曰¶
<pb:CK-KZ_JY296_02p046a>¶
　十中有七八益曰富公弼國之元老豈其仙也曰富公是崑¶
　臺眞人壽九十三嵗方還崐府益曰公今何職曰更三百年¶
　補地上主者益曰王者人是何官曰掌五嶽四瀆名山大川¶
　者也¶
　括異志衡嶽道士率子廉落魄嗜酒性獷戾易辱人以言人¶
　亦少與之接故以牛呼焉居山之魏閣禮部侍郎王公祐守¶
　潭州立夏將命祀祝融至衡嶽因訪所謂魏閣者及至則子¶
　廉方醉寢王公與語甚異之遂載與還郡日與之飲酒間辭¶
　歸山復止魏閣者一日忽謂人曰我將遠行當一別王公卽¶
　日扁舟下潭來謁且曰將有所適王公留與之飲居二日辭¶
<pb:CK-KZ_JY296_02p046b>¶
　歸至日以書別衡山觀主李公盥浴服飾焚香秉簡而蛻去¶
　聞者驚異李爲買棺厚葬之殆半嵗有衡嶽僧自京師至安¶
　上門外子廉來看京師云卽途時蒙李觀主厚有賮行懷中¶
　出一書附僧爲謝李發封乃眞子廉書也人皆嘆王公之默¶
　識¶
<pb:CK-KZ_JY296_02p046b>¶
#+PROPERTY: JUAN 004
<pb:CK-KZ_JY296_02p046b>¶
尊師何何先生僕僕¶
　神仙傳衡山有一道士不示姓名或問其姓則曰何問其名¶
　則曰何時人因呼爲何何尊師或問師無言何以開悟後人¶
　曰知不知上不知知病誰能鑿混沌之竅而達自然之理邪¶
　遂杖藜入山而虎豹隨之司馬先生曰此可謂才全而德不¶
<pb:CK-KZ_JY296_02p047a>¶
　形者也後尸解雷震尸遂不見¶
　廣記僕僕先生不知何許人自云姓僕時人因號僕僕先生¶
　寓光州黃土山卽三十餘年餌杏丹飲食如常人貨藥爲業¶
　人皆不識之時王弁遇之而授弁以杏丹之訣先生卽時昇¶
　雲天太守李休光聞之以爲不祥先生復降休光之府休光¶
　曰若仙當往去而復來妖也先生曰麻姑茅君皆問道於我¶
　子以爲妖何也休光叱左右執之卽時龍虎君見於前而先¶
　生上昇煙雲四合雷電震動觀者奔走休光謝罪明皇詔立¶
　宮觀至今存焉¶
侯觀三松蘇菴兩竹¶
<pb:CK-KZ_JY296_02p047b>¶
　高道傳道士侯楷字法光京兆人也魏正始中爲道士授天¶
　文袐訣晨夕之奉久而愈勤卜居於寒谷行三奔術誦大洞¶
　經及三皇內文劾召之法其居有清泉環流三松偃覆洒然¶
　幽寂是爲栖眞之所遂號三松觀¶
　郴江集蘇眞君耽母年百餘嵗無疾奄然而逝鄕人爲立封¶
　木以禮歛葬是日郡東北隅牛脾山上有紫雲覆木瀰漫不¶
　散又若有白馬一疋擊於林間遂聞山嶺上有號哭之聲皆¶
　云蘇君歸持母服鄕人竟往卽之其草菴前哭泣之所基址¶
　平坦有竹兩株無風自摇掃其地終年常淨三年之後無復¶
　哭聲白馬亦不復見矣¶
<pb:CK-KZ_JY296_02p048a>¶
胡倣斸金雍伯種玉¶
　神仙傳唐陳休復號七子貞元中來居褒城耕農採樵與常¶
　無異多變化之術好事少年五七人求學其術勤勤不已語¶
　未終忽暴卒須臾臰敗眾皆驚走莫敢回視自此少年不敢¶
　干之昌明胡倣常師事之將赴任留錢五千爲休復市酒笑¶
　而不取曰吾金玉甚多恨不能用爾以鋤授倣使之斸地不¶
　二三寸金玉錢貨隨斸而出曰人間之物固若是但世人賦¶
　分有定不合多取若用之豈有限約乎¶
　廣記楊雍伯事親以孝聞及父母死葬於高山雍伯廬於墓¶
　側晝夜號慟甘泉湧出以濟行人忽有一飲馬者來將白石¶
<pb:CK-KZ_JY296_02p048b>¶
　一升與雍伯曰種之當生美玉果生白璧長二尺許不計其¶
　數一日出遊偶至海上遇羣仙曰此種玉雍伯也一仙曰汝¶
　有孝行神眞所感此宮卽汝他日所居也雍伯歸數年夫婦¶
　俱上昇今者所居之宅號玉田坊¶
道成跨騾敬之射鹿¶
　郴江集慶厯中有處士遊東嶽謁主簿郭及甫旣坐視其剌¶
　字乃羅道成詢其鄕里曰郴州人也及甫留飲處士曰久思¶
　東州之遊前日到泰山已遊厯遍也旦夕回南方乃借紙筆¶
　爲詩曰因思靈秀偶來遊碧玉寒堆萬疊秋直上太平高處¶
　望根盤連接十餘州復自和云水雲蹤跡日閑遊夏谷陰寒¶
<pb:CK-KZ_JY296_02p049a>¶
　冷勝秋猿鳥性情猶戀舊翻身却去海邊州及甫見詩不勝¶
　嘆美旣去及甫遣人送之至邸又爲一詩付史曰白騾代步¶
　若奔雲閑人所至留詩跡欲知名姓問源流請看郴陽山下¶
　石後詢郴人地有白騾眞君觀因得道跨白騾行石壁上其¶
　騾迹至今存焉¶
　西山記許眞君名遜字敬之世爲許昌人後徙豫章遜生而¶
　頴悟姿容秀偉少不羈喜畋獵嘗射一鹿子墮地母以舌舐¶
　之未已而死因感悟毁棄弓矢刻意讀書弱冠旁通經史善¶
　音律天文地理五行䜟記之書悉皆極致尤慕神仙之道後¶
　拔宅上昇¶
<pb:CK-KZ_JY296_02p049b>¶
廖扶北郭王續東皋¶
　本傳後漢廖扶絶志世外專精經典尤明天文讖緯風角推¶
　步之術公府辟召皆不應時人號爲北郭先生¶
　唐隱逸傳王績字無功授揚州六合縣丞棄官還鄕里績河¶
　渚中先有田數十頃鄰渚有隱士仲長子先服食養性績重¶
　其眞素願與相近乃結廬河渚以琴酒自樂故時人號爲東¶
　皋子¶
董奉食粟曼倩偷桃¶
　神仙傳董奉字君異候官人也居廬山不田作爲人治病亦¶
　不取錢物但使人重病得愈者爲栽杏五株輕病得愈者載¶
<pb:CK-KZ_JY296_02p050a>¶
　杏一株如此數年杏有萬株鬱然成林羣蟲戲其下常無生¶
　草有如耘除也於是杏子大熟奉嘗語人曰欲買杏者不須¶
　來報之但徑自往取之一器穀便得一器杏嘗有穀往少而¶
　多取杏者卽有虎號嘯而逐之所得之穀救賑貧乏供給行¶
　旅歳消三百斛而所餘猶多一旦昇天去¶
　漢武內傳武帝忽見青衣女子曰七月七日王母暫來帝問¶
　東方朔此何人朔曰西王母紫蘭室女傳命往來至日帝盛¶
　服立階下夜聞空中有簫鼓聲王母乘紫雲車駕九色班龍¶
　別有天仙皆長一丈王母上殿自設精饌以柈盛桃七枚帝¶
　食之甚美母曰此桃三千嵗一實方朔曾三來偷桃矣¶
<pb:CK-KZ_JY296_02p050b>¶
山甫玄髮姚泓綠毛¶
　抱朴子伯仙甫居華山精思不食二百餘年玄髮不老後以¶
　其術授之於女子色如桃花有一老翁鬚眉皓白而來女子¶
　笞之怪而問之女曰此是妾兒不肯用山甫之法致令衰老¶
　故杖之耳¶
　唐記唐時有一僧居於南嶽夜見一物綠毛覆體直至座前¶
　僧曰貧僧禪居不撓生靈鬼神有知無相惱也其物曰子知¶
　有晉宋乎僧曰自晉至唐四百年矣其物曰師知有姚泓乎¶
　僧曰吾聞泓已死矣其物曰我泓也其時示之以死脫身逃¶
　遁遊行福地唯飡柏葉遍身生毛¶
<pb:CK-KZ_JY296_02p051a>¶
王母擊節子登彈璈¶
　集仙錄九微元君龜山王母三元夫人洎諸眞人仙眾至降¶
　於小有清虚上宮絳房之中夫人與王君爲賔主各命侍女¶
　陳曲成之鈞九虚合節八音靈粲王母擊節而歌¶
　漢武內傳王母命侍女王子登彈八琅之璈董雙成吹雲和¶
　之笛許飛瓊鼓靈虚之簧安法嬰歌玄靈之曲¶
人間長史山中宰相¶
　眞誥長史姓許諱謐字思玄肇七代孫也君博學高第初爲¶
　餘姚令累遷尚書護國長史密修上道眞仙屢降而眞妃授¶
　書云玉醴金漿交生神梨方文火棗當與山中許道士不與¶
<pb:CK-KZ_JY296_02p051b>¶
　人間許長史¶
　又陶宏景字通明擢進士第遷侍讀年三十有七無意於仕¶
　乃曰仲尼曰隱居以求其志行義以達其道我今義達無復¶
　其方請從求志之業遂自稱爲華陽隱居脫朝服掛於神虎¶
　門襲鹿巾衣道服入華陽居積金峰修眞誥梁武帝累召不¶
　至或有所議遣使就問時人號曰山中宰相¶
法進帝前奉仙天上¶
　王氏神仙傳王法進幼而好道一日忽遇二仙童告之曰汝¶
　有仙骨不忘於道上帝敕我來迎汝授事於天上不覺隨二¶
　仙凌虚至於帝前而帝告之曰人處三才之中不易得也付¶
<pb:CK-KZ_JY296_02p052a>¶
　謝罪科一卷汝下諭生民亦汝之功也天寶中白日上昇天¶
　又王奉仙宣民女也幼時遇青衣童子十餘人與之遊戲言¶
　笑自夜達旦父母疑爲妖詰之奉仙曰女所遇者道也所見¶
　者上仙也初刻天上見天人羅列一仙人云汝有仙骨五十¶
　年後當復來此然百穀之實傷人眞氣奉仙自後絶食嘗謂¶
　人曰其所見天上神仙與道家之流無異遂畫天人朝會圖¶
　號混天圖¶
元一蹙壺長房投杖¶
　丹臺新錄謝元一號壺公卽孔子三千弟子之數也常懸一¶
　空壺市肆貨藥日入之後公輙蹙入壺中舉市無人見者惟¶
<pb:CK-KZ_JY296_02p052b>¶
　費長房於樓上見之往拜焉以師事之¶
　又汝南費長房爲市掾時遇壺公公知其篤信語長房曰我¶
　蹙入壺時卿便効我自當得入旣入壺之後不復見壺但見¶
　瓊樓金闕物象妍秀玉童玉女俠侍公語長房曰我仙人也¶
　君好道否長房哀懇授以劾鬼治病之術但不得仙道耳又¶
　以一竹杖與之騎此到家訖以杖投葛陂中長房如其言投¶
　於陂中遂化龍去¶
緱山王喬磻溪呂尚¶
　神仙傳王喬字子晉遇浮丘公得仙友人桓良遇子晉於緱¶
　山之上謂良曰七月七日我當昇天可與故人會別也至是¶
<pb:CK-KZ_JY296_02p053a>¶
　與故人羣官登山見子晉棄所乘馬於澗下昇天而去是時¶
　羣官拜別回見所乘馬亦飛空而去今名爲拜馬澗焉¶
　又呂尚冀州人幼而智慧預知存亡避紂之亂隱於遼東二¶
　十餘年西適周匿磻溪垂釣三年不獲一魚比閭問曰可已¶
　矣尚曰非汝所知而獲魚於腹中得兵軫之書或云玉鈐文¶
　王夢得聖人聞尚之賢載歸同治於周功成告亡開棺無尸¶
　惟有玉鈐六篇在棺中¶
石子東府廣利南宮¶
　眞誥大茅君曰昔有白石子以石爲精故世號白石先生此¶
　至人也今補爲東府右仙卿入山斷穀煑石食之煑白石自¶
<pb:CK-KZ_JY296_02p053b>¶
　有方乃石生所造也¶
　又中茅君曰韓太華者安國之妹也漢將軍李廣利之婦也¶
　廣利在世有功及物今在南宮受化¶
紫陽役使魯連飛沖¶
　天蓬呪序鄧紫陽入麻姑山日夜誦天蓬神呪感金甲神人¶
　與語曰吾是北方六天使者緣子念誦靈文帝君已署子之¶
　功矣遂今降黑篆神符眞形上有神仙之術中有役使鬼神¶
　下有救療疾病子宜祕之後當爲王者師次日果於石室中¶
　得其眞形符篆行持有驗¶
　王氏神仙傳王魯連乃神仙王剛之女也得父之道入陸渾¶
<pb:CK-KZ_JY296_02p054a>¶
　之山不出後遇太一眞人授以飛沖之法修之白日昇天¶
郭文馴虎瞿君駕龍¶
　仙傳拾遺郭文字文舉洛陽人居大壁巖一旦有虎張口至¶
　前若有所告文舉以手探虎口中得骨去之明旦虎銜一死¶
　鹿致石室之外自後虎常馴擾於左右亦可撫而狎之文舉¶
　出山虎亦隨焉雖在城市眾人之中虎俛首隨行不敢肆暴¶
　如羊犬耳或負書册鹽米歸山晉帝聞之詔詣闕下問先生¶
　馴虎有術耶對曰自然耳人無害獸之心獸無傷人之意何¶
　必有術撫我則后虎猶民也虐我則讎民猶虎也亦何異哉¶
　帝高其言拜官不就隱鼇亭山¶
<pb:CK-KZ_JY296_02p054b>¶
　又瞿君者南安人也漢章和間隱居平岡山黃帝降授龍蹻¶
　之道能控御雲龍後入峨眉山修洞房明鑑之術臨欲昇天¶
　辭訣親友駕龍而去今平岡化有龍巖山繫龍溪¶
黃石圯下李整洞中¶
　前漢列傳張良過一老人墮履於圯下顧良曰孺子取履良¶
　取進老人曰孺子可教遂與之期曰後五日與我期於此如¶
　是三次如期而來老人曰當如此遂出書與良曰讀是則爲¶
　王者師後十三年見齊北穀城山下黃石卽我也南嶽夫人¶
　曰信者得失之關楗張良三期可謂篤道而明心矣¶
　眞誥中茅君曰河內李整昔守一之道初在洛陽近遷在華¶
<pb:CK-KZ_JY296_02p055a>¶
　陽洞中主考注民間之事¶
趙昇露宿馬湘壁睡¶
　神仙傳天師張道陵有九鼎大要唯付弟子王長曰而後合¶
　有一人從東方來當得之此人必以正月七日日中到具說¶
　長短形狀果有趙昇從東方來生平未相見其形貌一如陵¶
　所說陵乃七度試昇皆過乃授昇丹經第一試昇初到門不¶
　爲通使人罵四十餘日露宿不去¶
　續仙傳馬湘字自然有道術因入長溪縣界投宿主人戲言¶
　無宿處若壁上睡可矣日暮弟子切於止宿湘曰爾乃眾人¶
　中睡我坐可到明眾人皆睡湘躍身梁上以一脚掛梁倒垂¶
<pb:CK-KZ_JY296_02p055b>¶
　身睡主人夜起燭火照見大驚異之湘曰染上猶能壁上何¶
　難俄而入壁主人祈謝乃出¶
稷邱擁琴漁父鼓枻¶
　列仙傳稷丘君者泰山下道士也武帝時以道術受賞賜髮¶
　白更黑齒落更生上東巡狩太山稷丘乃冠章甫衣黃衣擁¶
　琴而來迎¶
　五代逸史潯陽太守孫愐於渚際見一輕舟凌波隱現俄而¶
　見一漁父垂綸鼓枻長嘯清虚公問有魚乎答曰其釣非釣¶
　甯有魚耶公異之遂褰裳涉水謂之曰觀先生有道耶方今¶
　文明之治何不賛緝熙之治乎答曰僕山海狂人不達世務¶
<pb:CK-KZ_JY296_02p056a>¶
　未辯貧賤無論富貴乃歌曰竹竿籊籊河水悠悠相忘爲樂¶
　貪餌含鈎非夷非惠聯以忘憂遂鼓枻而去¶
道開食麄石坦衣弊¶
　茆亭記單道開惡食惡衣不畏飢寒好山居而山神木精屢¶
　試之而不懼後遷入羅浮山獨處茅茨蕭然物外百餘嵗尸¶
　解¶
　晉逸史石坦自稱北海人居無定所不營定所不求美衣衣¶
　弊或有與之者則反施於人或有送葬杖策而吊之路無遠¶
　近時有寒暑必在其中同時同日皆至焉人莫測以爲神明¶
　後不知所在¶
<pb:CK-KZ_JY296_02p056b>¶
司馬白雲巫談紫氣¶
　神仙傳司馬承禎善篆別爲一體名爲金剪刀書隱居天台¶
　玉霄峰號白雲子睿宗召見旣歸朝士賦詩送之盈編自號¶
　爲白雲記¶
　又漢駙馬都尉巫談字子都北海人也漢武帝出子都見於¶
　渭橋其頭上有紫氣帝召問君年幾何對曰臣年一百三十¶
　八嵗帝問東方朔朔曰此君有陰道之術武帝屏左右問之¶
　子都曰臣昔年六十五有時腰痛口燥舌燥涕出得此以來¶
　七十三年有子三十六人身健如少武帝受其術不盡然壽¶
　最勝別帝¶
<pb:CK-KZ_JY296_02p057a>¶
琴高控鯉黃安坐龜¶
　抱朴子琴高多遊江浙每於水中行時人以爲水仙昔浙江¶
　南鍊丹丹成潑灰於江化爲小魚時人因號爲琴高魚後遊¶
　吳控赤鯉上昇¶
　列仙傳黃安代郡之卒常坐一龜闊三尺許或問此龜幾年¶
　曰昔伏羲造網結罟以授予其背已平矣此出畏日月之光¶
　三千年一出頭吾坐此已五見出頭矣¶
㻌服桃核回書榴皮¶
　王氏仙傳王㻌爲王屋令常令黃庭經六千遍未了深義罷¶
　官絶穀咽氣入洞中有嵌室石牀案上古經一軸㻌再拜曰¶
<pb:CK-KZ_JY296_02p057b>¶
　臣竊入洞天萬劫良會今睹玄經願許塵目一披忽有一人¶
　曰吾東極眞人王太虚黃庭經吾所註授於子復與桃核大¶
　如數斗磨而服之愈疾延年子未可居此更二十年期㻌携¶
　核與經而歸¶
　搜神袐覽湖州沈偕秀才父以其晚年自號東老延賔客多¶
　釀酒以供肴饌苟有至者無問貴賤悉皆酌之一日有術者¶
　造謁與東老對飲高談琅琅洞達微妙夜以繼日酒屢竭壺¶
　術者神色自若詰姓氏終不答因以石榴皮書于壁曰西鄰¶
　已富憂不足東老雖貧樂有餘白酒釀來因好客黃金散盡¶
　爲收書後題曰回山人東老醉遂失之其去後人多以爲呂¶
<pb:CK-KZ_JY296_02p058a>¶
　公所題之字削去更生東坡有詩甚詳¶
焦光石芋羊愔雲芝¶
　抱朴子焦光居山每煑白石如芋食之或時入山伐薪以施¶
　於人及魏受禪乃居河濵結菴以居不設席其身垢汚如泥¶
　漆或數日一食持不語老少不常如此在人間二百餘年後¶
　不知所之¶
　續仙傳羊愔常棲括蒼山後遊阮郎亭崖上去地十餘丈有¶
　篆書刻石字極大傳云漢阮肇所題驗之乃李陽冰嘗爲縉¶
　雲令遊此亭題詩曰阮客自何所仙雲洞口橫人間不到處¶
　今日此中行愔於亭側與縉雲道士花時飲酒忽仆地若斃¶
<pb:CK-KZ_JY296_02p058b>¶
　乃舁還家七日乃醒愔曰初有一人青幘絳服自稱靈英邀¶
　入洞府見樓臺鸞鶴之異石穴中有物飛去靈英指之曰此¶
　青雲芝也食之得仙愔食之覺身輕行步如飛後入委羽山¶
　隱矣¶
<pb:CK-KZ_JY296_02p058b>¶
#+PROPERTY: JUAN 005
<pb:CK-KZ_JY296_02p058b>¶
善俊烏龍叔卿白鵠¶
　高道傳道士韋善俊訪道周遊名山遇神仙授三皇檄召之¶
　文得神仙之道常擕一黑犬號曰烏龍所至之處必分食以¶
　飼之一日將遊少林寺僧方齋善俊乃牽犬於其側分齋食¶
　以飼焉僧曰人未食而食犬可乎曰吾過矣乃謝之尋出寺¶
　去眾望之師行愈遠而犬愈大遂化爲烏龍師乘之而去¶
<pb:CK-KZ_JY296_02p059a>¶
　神仙傳衛叔卿服雲母得仙漢儀鳳二年八月壬辰孝武帝¶
　殿上見一人乘雲車駕白鵠集於殿前帝驚問爲誰答曰我¶
　中山衛叔卿也帝曰子乃朕之臣也可前共語叔卿本意謁¶
　帝謂帝好道見之必加優禮而帝今云是朕臣也於是大失¶
　望默然不應忽不知所在帝甚悔焉¶
萬象貨藥季主賣卜¶
　續仙傳羅萬象不知何許人也久居王屋山後南遊羅浮歎¶
　曰此山朱明之洞天葛稚川曾棲此雖無鄧岱相留聊自駐¶
　矣乃結菴而隱或遊城市貨藥飲酒往來無定忽一膳則數¶
　人之食不謂之多或不食則莫知嵗月日可行三四百里後¶
<pb:CK-KZ_JY296_02p059b>¶
　不復出¶
　丹臺新錄司馬季主賣卜於長安宋忠賈誼俱出休沐往見¶
　之季主趣向高妙忠等忽自失茫然無色悵然噤口不能言¶
　於是攝衣而起再拜而辭出市門僅能上車伏軾低頭卒不¶
　能出氣居三日忠見賈誼殿門外語曰道高益安勢高益危¶
　居赫赫之勢失身且有日矣¶
景閑碎釜趙明燃屋¶
　仙傳拾遺泰景閑不知何許人也會昌中寓止會稽市不常¶
　其居或飲酒佯狂凡十年好事者稍疑其異會稽張公家每¶
　加欽禮焉忽一旦取秤鎚手挼良久引之如餳取鐵杵摶之¶
<pb:CK-KZ_JY296_02p060a>¶
　爲餅良久皆復如故張素貧景閑曰我將去矣命張取釜擊¶
　碎之以炭相雜壘於鑪內熾火加藥闔戸告張曰炭火息後¶
　可取所化之物以豐爾家念道濟人可以世享其富矣翌日¶
　張視之皆紫金也¶
　抱朴子趙明左慈皆以氣禁水水爲之逆流又於茆屋上燃¶
　火煑鷄鷄熟而茆屋不燃禁水著中庭大寒露之不冰禁一¶
　里中使灼者不熱¶
秦避桃源田居柳谷¶
　桃源記晉太康中武陵漁人黃道眞泛舟自沅泝流而入見¶
　山中桃花夾岸落英𦆯紛覩一石洞涓流中吐寒聲漱玉居¶
<pb:CK-KZ_JY296_02p060b>¶
　室蟬聯池亭連貫雖男冠女服略同於外然所服鮮潔顏色¶
　燦然見道眞甚悅遞邀至家爲具酒食問今所厯代道眞具¶
　以實告眾皆感歎曰何人世之多遷貿也道眞辭出他日復¶
　尋花源之路乃迷不復見矣¶
　眞誥雷平山之北昔名柳谷有田公者來居此其北有柳汧¶
　水或名爲田公泉云此水是玉砂之流津服之除腹中三蟲¶
　矣¶
緱姑青鳥女眞白猿¶
　墉城記緱仙姑長沙人入道居衡山年八十餘容色甚少於¶
　魏夫人仙壇精修香火子然無侣數年復有青鳥形如鳩鴿¶
<pb:CK-KZ_JY296_02p061a>¶
　紅頂長尾飛來居所自語云我南嶽夫人使也以姑修道精¶
　苦獨棲窮林命我爲伴又曰西王母姓緱乃姑之祖也河南¶
　緱氏乃王母修道之故山也每有人遊山必青鳥預說其姓¶
　名後知四海多難乃隱九嶷山¶
　仙傳拾遺薛女眞者不知何許人也晉時世弊京師不甯有¶
　道之者多棲寓山林以避世因居衡嶽尋眞臺外示同凡內¶
　修眞道出行常有黃鳥白猿白豹隨之後乃昇天¶
聶論宗性張講還元¶
　神仙傳五代聶鍊師名紹元築室於問政山不偶世俗自號¶
　無名子嘗撰宗性論修眞祕訣徐鍇甚稱賞曰吳筠施肩吾¶
<pb:CK-KZ_JY296_02p061b>¶
　無以過焉¶
　高道傳道士張無夢號鴻濛子嘗遊天台登赤城廬於瓊臺¶
　行赤松導引安期還丹之法眞宗召對講易卽說謙卦上問¶
　曰獨說謙卦何也曰方大有之時宜守之以謙復命講還元¶
　篇無夢曰國猶身也心無爲則氣和和則萬神結矣心有爲¶
　則氣亂亂則英華散矣此還元之大旨也上說其說錫賚處¶
　士先生號¶
洞賔蓬島景世雲軿¶
　丹訣呂洞賔舉進士兩至禮部皆不利曰旣不利人間舉當¶
　修天上舉唐末因遊廬山遇鍾離先生得其道每持惜氣貨¶
<pb:CK-KZ_JY296_02p062a>¶
　筆墨往來京畿衡嶽之間人多不識其洞賔也而先生授以¶
　袐訣云三花和會化火龍直出昏衢千日功成驂鶴駕先歸¶
　蓬島¶
　眞誥灊山有學道者鄭景世張重華晉初受仙人孟德然口¶
　訣以入山行守五藏合日法兼服胡麻及仙丹久久不復飲¶
　食而身體輕强反易故形忽一日北方老君遣太一迎以雲¶
　軿白日昇天¶
房逢西白徐遇東專¶
　實賔錄唐房山長陰符大冊經序曰予少好學道而慕長生¶
　見陰符言上有神仙抱一之道後人只究以安邦治國之法¶
<pb:CK-KZ_JY296_02p062b>¶
　鮮知神仙至樂之術貞觀三年予遊泰山遂逢一老自稱西¶
　白不知其姓因話陰符全在神仙大丹之極要世莫能知遂¶
　傳以驪山母所注卽神仙抱一之道見焉¶
　神仙傳徐定辭蓬州人咸平中隸役于郡國輦帛入關宿華¶
　陰客邸遇夜有書生自稱東專者揖定辭而坐相得甚懽留¶
　飲浹日及告行書生曰吾陳搏也以君非凡骨故得邂逅於¶
　此定辭喜懼因懇求異術曰術不貴異但嗇精神不以好惡¶
　內傷甚善於是袖出藥一刀圭曰君餌此當壽百嵗翌日訪¶
　之不復見其後亦尸解矣¶
契虚三彭上元五性¶
<pb:CK-KZ_JY296_02p063a>¶
　宣望志契虚者神骨孤秀居長安佛寺避祿山入太白山忽¶
　遇至人勸遊稚川府居一日登山頂見有城邑宮闕殿上有¶
　具簪冕者貌甚偉憑玉几而坐侍衛環列問曰子絶三彭之¶
　仇乎契虚無以對曰愼不可留乃引去契虚後遁去不知所¶
　之稚川則葛眞人也¶
　漢武內傳上元夫人謂帝曰汝好道乎數召方士登山祠神¶
　亦爲勤矣然汝胎性暴胎性淫胎性奢胎性酷胎性賊五者¶
　常舍汝榮衛之中五臟之內若從今捨爾五性反諸柔善常¶
　爲陰德救濟死厄不泄精液齋戒勤儉鳴天鼓飲玉漿蕩華¶
　池叩金梁按而行之當有異耳¶
<pb:CK-KZ_JY296_02p063b>¶
郄鑒司直呂誨紏正¶
　列仙傳郄鑒初同周撫爲南門亭長今遷北帝靈關侯再遷¶
　高明司直之任高明之任如世之尚書僕射¶
　翰府名談呂誨獻可以言事出安州一日獨坐小軒因合目¶
　卽有所見一碧衣童子云玉帝南遊炎洲君子隨行糾正羣¶
　仙自此口食天厨身遊紫府炎洲苦熱上帝賜汝清涼丹一¶
　粒公拜賜而咽之下喉若冰雪公自知不久於世有朱明復¶
　者湘江道中有金甲吏兵數百人公跨玉角青鹿明復拜曰¶
　公其仙乎笑而不答口占詩曰功行偶然書玉闕衣冠無限¶
　葬塵埃我今從帝爲司糾更有何人直柏臺¶
<pb:CK-KZ_JY296_02p064a>¶
季偉定錄思和保命¶
　茅君記茅中君諱固字季偉舉賢良方正累遷金吾聞兄大¶
　茅君得道遂棄官入山遇兄引見西城王君得仙補定錄眞¶
　人¶
　又小茅君諱衷字思和累遷五更大夫同中君入山尋司命¶
　君君引見龜山王母授道要補保命眞人大茅君告曰吾今¶
　旣去便有職任不可數相往來每年三月十八十二月初二¶
　日邀師命友下臨句曲若有學仙好善男子至其日詣山吾¶
　因料理必相教誨於未悟者今茅山朝山之會自兹始也¶
董重復活甘始治病¶
<pb:CK-KZ_JY296_02p064b>¶
　眞誥董君臨淮人行氣鍊丹百餘嵗不老一日因事繫入獄¶
　中佯死臭爛生蟲舁至家復活後遂成仙¶
　又甘始太原人善行氣不飲食依容成子得元素之法用之¶
　有効治病不用針灸湯藥在人間百餘年後入王屋山昇仙¶
毒州從事紫府眞人¶
　西山記黃眞君諱仁覽字紫庭其先武陵人力學有聞後棄¶
　官入道紫庭師事許君得其道尚爲青州從事紫庭道成從¶
　許眞君飛昇¶
　青瑣高議右侍禁孫勉爲元城埽官岸多墊䧟埽卒曰有巨¶
　黿穴其下天晴輒出勉伺其出引矢射之正中其頸勉晝夢¶
<pb:CK-KZ_JY296_02p065a>¶
　一吏召曰子殺黿今召子證隨至一宮闕吏曰紫府眞人宮¶
　也勉曰眞人何姓氏曰韓魏公也勉思念向蒙公提拂見當¶
　求助入望公坐殿上侍立皆碧衣童子勉再拜乞眞人大庇¶
　公顧左右取青囊中黃誥童讀誥曰五百世方比人身之貴¶
　穴殘埽岸事乃勉職也公命遣去¶
王暉虎耕陸羽鳥耘¶
　高道傳道士王暉居華嶽熊牢嶺洞眞觀常種黃精於谿側¶
　則虎豹爲之耕耘出入亦乘虎豹具鞭策如人乘馬無異著¶
　袐訣以教人修養其事隱而人莫之曉¶
　唐逸史陸羽不知所生有僧得之於水濱及長成聰慧能文¶
<pb:CK-KZ_JY296_02p065b>¶
　以易筮之得漸卦取鴻漸于陸爲姓名隱於苕溪自號桑苧¶
　翁閉門著書或時行歌于野吟詩擊木故時人謂之今接輿¶
　羽嗜茶著茶經人以爲茶神又云陸羽象耕而鳥耘¶
仙柯給炭宣平負薪¶
　仙傳拾遺王仙柯青城橫源人好行仁惠家富巨萬所居之¶
　側山頗宜薪炭忽聞盜斫柴者仙柯因檢行見乃一道士爾¶
　曰某於谷中燒鍊丹藥每爲闕炭因竊此柴燒之仙柯問其¶
　所用幾何可以并爲致之不煩自致也道士忻然謝曰藥成¶
　後必當奉報如是仙柯時往訪之一旦藥已成矣自此爲別¶
　也留丹數粒而去仙柯服丹自覺氣逸身輕門側有大柏樹¶
<pb:CK-KZ_JY296_02p066a>¶
　騰身而舉已往木杪因此飛昇而去¶
　廣記許宣平新安歙人也景雲年中隱於城陽山南塢或負¶
　薪以賣每醉吟曰負薪朝出賣沽酒日西歸路人莫問歸何¶
　處穿白雲行入翠微¶
費公石墨耿女雪銀¶
　茅山記費長房遇壺公得其術書符行於世寓茅山之東書¶
　符救人有功一日出山傾硯水於石澗中其石變黑因號爲¶
　石墨至今取其墨亦可書符¶
　女仙傳女冠耿先生者耿謙之女嘗因大雪令宮妓以金盤¶
　貯雪搦爲銀錠投洪鑪中須臾成金指痕猶在又異人錄云¶
<pb:CK-KZ_JY296_02p066b>¶
　先生取雪實之削如銀鋌投熾炭中及冷爛然爲鋌銀矣¶
虚寂馬鳴大亮牛喘¶
　高道傳舒虚寂字得眞居新繁銅馬觀常與人言昔黃帝與¶
　甯先生天眞皇人眾眞會於此號其地爲三會臺有銅馬隱¶
　於林間今龍橋乃其舊迹後人於銅馬隱處築臺以誌之秋¶
　夕澄霽忽銅馬騰躍嘶鳴見之者得道虚寂居此三十年幸¶
　一見之一日忽謂鄰母曰旦夕將他適欲以後事爲託因指¶
　示其地囑曰瘞我於此當深三尺餘吾必有厚報是夕卒鄰¶
　母如其言而瘞之果得金一鎰以聞官驗所瘞但杖屢而已¶
　仙傳拾遺馮大亮家貧好道亦無所習每遇道士及方術之¶
<pb:CK-KZ_JY296_02p067a>¶
　人經過其門必留連延接唯一牛拽步磨以自給一旦牛死¶
　其妻楊氏對泣傷嘆曰衣食所給在此一牛耳牛旣死何以¶
　資其口食乎時慈母山道士每過其家來卽憇歇累日時道¶
　士果來夫婦以此語之道士曰皮角在乎曰在卽取攣綴如¶
　牛形以木爲脚以繩繫其口驅叱遂起肥徤如常道士亦不¶
　復見數年盛暑牛喘甚急牧童見之私解其口遽成皮骨而¶
　已¶
太和鶴駕法善龍輦¶
　王氏神仙傳眞人王君好道與妻俱入山絶人事香火精勤¶
　積數十年遇神人授以素書且告之曰爾仙名已定但奉行¶
<pb:CK-KZ_JY296_02p067b>¶
　此道子必爲眞人矣後一日上帝遣龍車鶴駕下迎白日上¶
　昇補爲太和眞人¶
　高道傳葉法善天師時居四明忽見一老叟號泣求救師問¶
　之答曰某東海龍王也太帝敕主八海之寶近緣婆羅門逞¶
　幻術晨夕禁呪五月五日海水將竭夫統天鎮海之寶上帝¶
　制靈之物必爲所取至日乞以丹符相救師卽爲飛符海水¶
　仍舊異日龍輦寶貨爲謝師不受謂龍曰巖石之上去水且¶
　遠若致一清泉卽佳也是夕聞風雨瀟瀟之聲達旦繞山齋¶
　石渠泉水環流至今目之爲天師渠¶
玉札賢安金書妙典¶
<pb:CK-KZ_JY296_02p068a>¶
　廣記魏夫人名華存字賢安晉文康公舒之女也幼而學道¶
　九經書史無不該覽年十五慕神仙吐納不辭勤苦至二十¶
　父母强令適劉乂爲妻生二子夫人訓誨二子成立遂告別¶
　寢修鍊勤至感太極眞人及方諸青童君等降謂夫人曰太¶
　上已注子之仙名於玉札矣子其勉哉¶
　又魯妙典者九嶷山女冠也生而敏慧及笄遇人授黃庭經¶
　而告之曰此經扶桑大帝宮中金書誦詠萬遍得爲神仙但¶
　在勤心爾經云誦之萬遍昇三天千災已消萬病痊居山誦¶
　此如與千人同侣惟患人不能修妙典遂入九嶷山誦經十¶
　年眞仙下降白日昇天至今仙壇石上履迹存焉¶
<pb:CK-KZ_JY296_02p068b>¶
老叟蒸兒孺子烹犬¶
　神仙傳維陽十友者家富足拉爲道友遞以酒食爲娛常有¶
　一老叟弊衣繿縷每造其席眾亦不拒一日酒酣謂眾曰某¶
　雖貧乏欲具一會奉酬可乎眾皆唯明日乃延入一茅舍中¶
　丐者數輩相邀環坐乃舁一巨板以油幕之揭視卽爛蒸小¶
　兒眾深惡之皆不食叟曰此千嵗人參也頗不易得欲以此¶
　報旣不食命也各自分食乃昇天而去¶
　高道傳朱孺子師道士王元正居大箬巖一日溪側見二小¶
　花犬異而逐之入枸杞叢下因與師掘杞叢得二枸杞根壯¶
　如犬師令烹之孺子看火三日因先嘗味又見根爛乃食之¶
<pb:CK-KZ_JY296_02p069a>¶
　孺子忽出覺身輕飛於峯上雲氣擁之而去元正食其餘亦¶
　得不死今謂之童子峰¶
高閬笑蟹曹操驚鱸¶
　括異志高閬得養生術飲酒至數斗不亂申郎中爲江東漕¶
　每按部必拉之同行嘗艤舟貴池亭有九華李山人者與高¶
　友舊因謁申延之使飲各盡二斗餘殊無醉態高取釣竿曰¶
　各釣一魚以資語笑然不得取蟹乃鈎餌投坐前甓鏬中俄¶
　頃李引一蟹出高笑曰始釣魚令得蟹可罰也¶
　後漢隱逸傳左慈字元放嘗在司空曹操坐操從容顧眾賔¶
　曰今日高會珍羞略備所少吳松江鱸魚耳元放於下坐應¶
<pb:CK-KZ_JY296_02p069b>¶
　之曰此可得也因求銅盤貯水以竹竿餌釣於盤中須臾引¶
　一鱸魚出操與會者皆驚操曰一魚不周坐度可更得乎元¶
　放乃更餌釣沉之須臾復引皆長三尺餘生鮮可愛操使目¶
　前鱠之周浹會者¶
馮良棄世杜契隱居¶
　眞誥馮良爲縣吏自恥無志毁車殺牛裂敗衣幘學道術抗¶
　志嚴恪州郡禮辟不就朝廷聞三公爭讓位於良不就後漢¶
　時人也六十七嵗遂棄世東渡入茅山今在鹿跡洞中¶
　又杜契建安初渡江依孫策入會稽爲孫權校尉黃武二十¶
　年遇介先生授以守元白之術遂隱居大茅之東能隱形亦¶
<pb:CK-KZ_JY296_02p070a>¶
　數見身出或採伐貿易衣粮而人不知¶
泰宜寶洞元眞仙墟¶
　丹臺新錄周亮字泰宜師姚坦得其術人有能飛沙走石一¶
　切妖魅事亮卽持經誦呪邪物各復其形或死於左右常與¶
　神仙遊行寶洞嘯詠終日¶
　廣記薛元眞少好道時棲五嶺謂人曰九嶷五嶺神仙之墟¶
　山水幽奇煙霞勝異如陽朔之峰巒挺拔博羅之洞府清虚¶
　不可忘也所以祝融棲神於衡阜虞舜登仙於蒼梧赫胥燿¶
　跡於灊峰黃帝飛輪於鼎湖其餘高仙列眞神人輔相騰翥¶
　逍遙者其故何哉山幽而靈水深而清松竹交映雲蘿杳冥¶
<pb:CK-KZ_JY296_02p070b>¶
　固非凡骨塵心之所愛也况邃洞之中別開天地瓊漿滴乳¶
　靈草秀芝豈塵目能窺凡屣所履矣得延年之道而優游其¶
　地信爲樂哉¶
世雲羽扇玄同飈車¶
　高道傳吳猛字世雲自鍾陵還欲濟大江遇飄風怒濤遂以¶
　白羽扇畫水而渡眾皆異之¶
　集仙錄薛玄同號玄同子誦黃庭經不替遇神仙下降告之¶
　曰子誦黃庭有功地司累奏簡在紫虚之府因授口訣至咸¶
　通間紫虚元君降授九華之丹曰服此當遣飈車迎汝歸嵩¶
　山矣是夕解化無尸表奏僖宗異之¶
<pb:CK-KZ_JY296_02p071a>¶
成連剌船顓和擊石¶
　樂府解題水仙操伯牙學琴於成連先生云吾師方子春在¶
　東海中能移人精迺與伯牙俱往至蓬萊山留伯牙曰吾將¶
　迎師剌船而去旬日不返伯邪但聞水聲澒洞山林杳冥羣¶
　鳥悲號歎曰先生將移我精援琴而歌頓悟妙旨成連剌船¶
　迎之伯牙遂妙天下¶
　女仙傳太元女姓顓名和自少行道能開關鑰指山山傾指¶
　木木倒常將弟子行山日暮以杖擊石石爲之開便覩門戸¶
　牀帳酒肴之物如此萬里須臾之間老少無常後入抱犢山¶
　昇天¶
<pb:CK-KZ_JY296_02p071b>¶
崇子致譽奉林閉息¶
　眞誥東卿君曰昔有郭崇子與弟兄四人俱爲惡人所擊傷¶
　其臂三弟大怒欲治之崇子曰無用怒乃遣去此人後出仕¶
　宦而崇子致譽數數非一此人往謝之而猶譽不止其人曰¶
　我惡人也不可以受君之施遂自殺崇子後得道而太極眞¶
　人以崇子有殺人之過不得爲眞人上仙耳¶
　又東卿君曰劉奉林學道於嵩山積四百年三合神丹而爲¶
　邪物所敗乃徙入委羽山閉氣不息於今千餘年矣猶未昇¶
　仙云此人但得不死未能有所役使¶
通和青紫清虚黃赤¶
<pb:CK-KZ_JY296_02p072a>¶
　高道傳賀知章爲袐書監開元中遇通和先生授以丹告之¶
　曰先盟而後授然仙家品秩如青紫階級不可驟進必以退¶
　節爲首退節則寡欲寡欲則神逸神逸則無爲無不爲反此¶
　而求道猶却馬以追奔子其志之知章後棄官乞爲道士¶
　眞誥清虚眞人告楊君曰夫黃赤之道混氣之法是張陵授¶
　世人種子之術耳非眞人事也吾數見行此而絶種未見種¶
　子而得生夫存心色觀兼行上道所謂抱玉赴火金棺葬狗¶
　也夫色觀謂之黃赤上道謂之隱書¶
涓子玉函公弼石壁¶
　蘇林傳涓子者古之神仙也昔撫綸於河上遇東海小童君¶
<pb:CK-KZ_JY296_02p072b>¶
　告之曰子勤心至道外假弋釣餌而不釣養生之全也若獲¶
　鯉魚試剖之言訖而去涓子果獲一鯉剖之腹中得一青玉¶
　函開視乃金闕帝君所受三元眞一之法涓子從而修之能¶
　興雲致雨乘虚上霄¶
　高道傳張公弼不知何許人劉法師居雲臺鍊氣二十餘年¶
　每三元常見赴會無言而去師因問之則答曰公弼住蓮華¶
　峰下師與之同往至一所見石壁高直千尋公弼叩之劃開¶
　內有天地森羅萬象張公語其徒曰法師在此可具食作戲¶
　與師觀其徒噀水俄見蒼龍白象各一對舞舞甚妙丹鳳青¶
　鸞各一對歌歌甚清仍與法師水一盂刀圭粉和之令飲其¶
<pb:CK-KZ_JY296_02p073a>¶
　味甘且香有頃公弼與法師別出反顧但見石壁而已¶
<pb:CK-KZ_JY296_02p073a>¶
#+PROPERTY: JUAN 006
<pb:CK-KZ_JY296_02p073a>¶
玉器自滿陶瓢屢空¶
　高道傳道士王延字子元師華山雲臺觀焦曠眞人授三洞¶
　袐訣眞經後周武帝欽向乃遣使召之焦眞人謂曰道教陵¶
　夷久失拯援汝可力闡無令不振吾自此逝矣師至都久之¶
　得請還觀復詔增修以居之然山石無土致之極勞因虚默¶
　禱天忽踊土出於觀側取多而不竭常苦乏油又置一器經¶
　夕自滿久用而有餘¶
　晉逸史陶潛少有高趣任眞自得宅邊有五株柳故嘗著五¶
　柳先生傳以自况曰先生不知何許人亦不詳姓字宅邊有¶
<pb:CK-KZ_JY296_02p073b>¶
　五柳因以爲號焉閑靜少言不慕榮利好讀書不求其解每¶
　有會意欣然忘食性嗜酒而家貧不能常得親舊知其如此¶
　或置酒招之造飲必盡期在必醉旣醉而退曾不吝情環堵¶
　蕭然不蔽風日短褐穿結簞瓢屢空晏如也¶
宋香足雨吳符止風¶
　高道傳道士宋元白一日越州大旱方曝尫檄龍以祈雨久¶
　之亢陽愈甚元白謂人曰凡所降雨須俟天符非上奏無以¶
　致於是止於元眞觀焚香上祝經夕大雨告足越人神異之¶
　信州復旱郡將特請禱元白遂作術以告城隍之像則須臾¶
　致雨¶
<pb:CK-KZ_JY296_02p074a>¶
　西山記吳眞君猛字世雲嘗有暴風起世雲書符擲屋上有¶
　青鳥啣去須臾風止人問其故答曰南湖有舟遇此風有二¶
　道士呼天求救故以此符止之耳驗之果然¶
尊師伏虎處士豢龍¶
　野人閑話閬州雲臺化昔老君張天師經遊之所觀內有一¶
　道士裴浩中者不知何許人年逾百嵗多食松枝或鍊氣而¶
　已每因握固數息冥目靜坐必有猛虎馴擾於左右同住者¶
　亦嘗見之一旦謂門人曰余有所往爾等好住無替修習門¶
　人固留不住遂褰衣上峭壁若履平地如飛鳥捷猿直上峯¶
　頂杳杳而不見之後鄕里有虎暴者競畫尊師形像以厭之¶
<pb:CK-KZ_JY296_02p074b>¶
　謂之伏虎尊師¶
　尚書故實牛相國鎭襄陽久旱有處士眾云豢龍者公請致¶
　雨處士曰江漢間無龍獨一湫泊中有黑龍强驅必爲災難¶
　制公固命之果有大雨漂流萬戸¶
孝先水上德閏甕中¶
　高道傳葛孝先人呼仙翁嘗從吳王船行至三江口阻風船¶
　多漂沒仙翁船亦不知所在吳王歎曰仙翁有道何不能免¶
　此乎乃遣使求之踰宿忽見翁水上行來衣履不濕旣至頗¶
　有酒容詰其故曰昨伍子胥强邀留飲淹屈陛下於此上忻¶
　然¶
<pb:CK-KZ_JY296_02p075a>¶
　天師內傳張仲常字德閏天師玄孫常應聘至闕潛歸嘆曰¶
　吾幾落世網室中常埋一甕每對妻子茹葷飲酒夜皆在甕¶
　中經日不出¶
赤松雨師元芝水母¶
　列仙傳云赤松子者神農時雨師也服水玉以教神農能入¶
　火不燒往崑崙山西王母石室中隨風雨而上下炎帝少女¶
　追之亦得仙俱去高辛時復爲雨師焉¶
　晉逸史趙元芝一日出行遇一道士相揖遂引入水去深夜¶
　月中行泥濘不污傍見一物如蛇形有五色之光元芝驚異¶
　問此何物耶道士曰此謂之水母見者神仙¶
<pb:CK-KZ_JY296_02p075b>¶
洞源鳴鍾薦明聞鼓¶
　本傳瞿柏庭師事桃源黃洞源法師一日拜辭洞源問汝辭¶
　吾將安往答曰歸洞府欲留之不克見柏庭顏色光彩異常¶
　服短布衣烏繒巾逡巡却行三移足忽然不見洞源與道徒¶
　皆愕貽求之無蹤跡鳴鍾集觀戸將大索林莽觀戸至東北¶
　林際遇一大蛇當路而止¶
　高道傳道士張薦明通老莊高祖召見問道家可以治國乎¶
　對曰道者妙萬物而爲言得其極者尸居袵席之間可以治¶
　天下高祖大其言延入內殿講道德經拜以爲師忽一日聞¶
　禁中奏時鼓曰陛下聞鼓乎其聲一而已五聲十二律鼓無¶
<pb:CK-KZ_JY296_02p076a>¶
　一焉然和之者鼓也夫一萬事之本也能守一者可以治天¶
　下高祖善之賜通玄先生後不知所之¶
剪韭務光服葵桂父¶
　列仙傳務光者夏時人也耳長七寸好琴服薄韭根殷湯伐¶
　桀因光而謀曰非吾事也湯曰孰可曰吾不知也湯曰伊尹¶
　何如曰强力忍垢吾不知他湯旣克桀以天下讓光曰智者¶
　謀之武者遂之仁者居之古之道也吾子胡不遂之請相吾¶
　子光辭曰廢上非義也殺人非仁也人犯其難我享其利非¶
　廉也吾聞非義不食其錄無道之世不踐其位况於尊我我¶
　不忍也遂負石自沉蓼水已而自匿後四百餘年至武丁時¶
<pb:CK-KZ_JY296_02p076b>¶
　復見武丁欲相之不從武丁以輿迎而從辟不以禮遂投河¶
　浮山後遊尚父山眞誥云務光剪韭以入清泠之泉是也¶
　又桂父者象林人時黑時白時赤時黃南海人見而尊事之¶
　常服桂及葵以龜腦和之千丸十斤桂父累世見之今荆州¶
　之南尚有桂丸焉¶
仙流譚宜客作子主¶
　仙傳拾遺唐譚宜開無末生墮地能言數嵗身逾六尺髭髮¶
　風骨不與常兒同不飲食行及奔馬後忽失所在遠近異之¶
　以爲神人鄕里立廟祀之大厯中忽還家卽霞冠羽衣眞仙¶
　流也告別父母訖騰空而去¶
<pb:CK-KZ_JY296_02p077a>¶
　列仙傳子主者不知何處人也詣江都王自言甯先生雇我¶
　客作二百餘年不得作眞人以爲狂王問先生居止云在龍¶
　眉山上王遣吏將上龍山巔果見甯先生毛身廣耳披髮鼓¶
　瑟主見之叩頭吏致王命先生曰此主是我比舍九世孫也¶
　汝勿預吾客事吏乃下山¶
師文泉涌萇洪雪飛¶
　列子瓠巴鼓瑟而鳥舞魚躍鄭師文聞之棄家從師襄遊師¶
　襄曰子之琴何如師文曰得之矣請嘗試之於是當春而叩¶
　商弦以召南呂涼風忽至草水成實及秋而叩角弦以激夾¶
　鍾温風徐回草木發榮當夏而叩羽弦以召黃鍾霜雪交下¶
<pb:CK-KZ_JY296_02p077b>¶
　川池暴沍當冬而叩徵弦以激蕤賔陽光熾烈堅冰立散將¶
　終而叩宫以總四弦則景風翔慶雲浮甘露降醴泉湧¶
　拾遺記靈王二十三年起昆昭之臺亦名宣昭臺高百丈昇¶
　之以望雲色時有萇洪能招致羣異王乃登臺望雲氣蓊鬱¶
　忽見二人乘雲而至鬚髮皆黃遊龍飛鳳之輦駕以青螭其¶
　衣皆縫緝毛羽也王卽迎之上席時天下大旱地烈木燃一¶
　人先唱能爲霜雪引氣一噴則雲起雪飛坐者皆凛然宮中¶
　池井堅冰可琢又設狐腋素裘紫羆文褥褥是西域所獻也¶
　又有一人唱能使卽席爲炎乃以指彈席上而暄風入室裘¶
　褥皆棄於臺下也¶
<pb:CK-KZ_JY296_02p078a>¶
蕭隨弄玉犢配連眉¶
　列仙傳蕭史者秦穆公時人能致孔雀白鵠舞穆公有女字¶
　弄玉好之公以女妻之遂教弄玉作鳳鳴居數十年吹簫作¶
　鳳聲鳳來止其屋穆公作鳳臺夫婦止其上不下數年一旦¶
　皆隨鳳去故秦人爲作鳳女祠於雍宫時有簫聲¶
　神仙傳黑山仙人犢子者鄴人也居黑山採松子茯苓餌之¶
　已數百年時壯時老時美時醜乃知其仙人也都陽女者生¶
　而連眉耳細而長眾以爲異俗皆云天人也會犢子求耦都¶
　女悅之遂留相奉時出門共牽犢耳而走莫能追之左太沖¶
　魏都賦曰昌榮練色犢配連眉昌容事載別卷¶
<pb:CK-KZ_JY296_02p078b>¶
張老席帽孟岐草衣¶
　神仙傳張老楊州六合縣園叟也因娶比鄰韋恕女爲妻一¶
　日乃挈妻去且曰某土居山下有小莊明旦且歸他年相思¶
　可令大兄往天壇山南相訪去數年絶無消息韋念其女令¶
　男義方訪之至天壇南有崑崙奴迎拜至一甲第樓閣花木¶
　異常見一人戴遠遊冠朱履儀狀偉然細視之乃張老也引¶
　入堂內見妹且碧窗珠箔服飾之盛世所未見進饌精美留¶
　經日而別贈金二十鎰並一度帽曰兄若無錢可於楊州北¶
　郊賣藥王家取錢一千萬特以此信旣歸五六年間金盡訪¶
　王老取錢果留帽付錢乃信眞神仙也¶
<pb:CK-KZ_JY296_02p079a>¶
　仙傳拾遺孟岐清河逸人也年七百餘嵗言及周時事如在¶
　目前云曾侍周公升壇以手摩周公之足而周公以玉笏一¶
　枝與之岐常執之今已銳矣每切桂葉而食漢武帝好神仙¶
　遂披草衣而來帝異之¶
驪母尅木槎客支機¶
　廣記李筌往嵩山石室中得黃帝陰符經本未曉其義理因¶
　往驪山於路傍見火起燒木有一老姥曰火生於木禍發必¶
　克筌聞之大驚曰此黃帝陰符之祕文姥何得而言之姥曰¶
　吾受經已三元六周甲子矣筌於是拜請奥義姥曰吾受此¶
　符名列仙籍而後可語至道之妙夫陰符者上清所袐玄臺¶
<pb:CK-KZ_JY296_02p079b>¶
　所尊理國則太平理身則得道非奇人不可妄傳泄天機者¶
　沉乎三劫可不戒哉¶
　博物志客有居河濵者年年八月十五日浮槎來過至不失¶
　期客陰異之乃多賫粮乘槎去任其所之忽至一城郭處望¶
　見織婦因問不答但取支機小石與之曰可將此蜀中問嚴¶
　君平客還問君平君平曰去年七月七日客星犯牛女卽是¶
　汝矣¶
芝耕雲卧松餐澗飲¶
　仙傳拾遺吳筠自號洞陽子年十五篤志於道善屬文攻楷¶
　隸舉進士三教九流靡不周覽隱居南陽倚帝山芝耕雲卧¶
<pb:CK-KZ_JY296_02p080a>¶
　聲利不入¶
　高道傳道士王延字子元九嵗好道師正懿先生陳寶熾至¶
　十八受業於樓觀與眞人李順興相友善未幾訪華山雲臺¶
　觀復師焦曠眞人授三洞祕訣眞經唯松餐澗飲以希眞理¶
司命寶爵老父神枕¶
　仙傳拾遺司命君者常在於民門與御史康元環幼小同學¶
　嘗贈元環一飲器如玉非玉不言其名自此叙別不復再見¶
　一旦有商胡詣東都所居謁元環曰宅中有奇寶之氣願得¶
　一見元環以他物示之皆非也乃出司命所與器商胡見頓¶
　首曰此天帝流華寶爵耳致於日中則白氣連天承以玉柈¶
<pb:CK-KZ_JY296_02p080b>¶
　則紅光照室此器太上鎮中華之寶亦不久留於人間卽當¶
　飛去得此寶者受福七世元環以玉柈承之夜現紅光滿室¶
　神仙傳云太上老父者失其姓名漢孝武帝東巡狩見老父¶
　鋤於道頭上白光怪而問之老父答曰臣年八十五垂死有¶
　道者教臣服朮飲水并神枕之中有三十二藥物二十四件¶
　應二十四氣其八毒藥應其八風今臣之年轉少此之故也¶
嚴青夜行國珍晝寢¶
　神仙傳嚴青會稽人也居貧常於山中作炭忽有一人與青¶
　語臨別授以一書曰汝骨相應得道並教以服石腦法青自¶
　得神書之後常覺有數十人侍從時都督逢青夜行因叱從¶
<pb:CK-KZ_JY296_02p081a>¶
　兵錄之青亦叱其從神錄之都督與從者皆不得去明旦行¶
　人曰此必是嚴公也家人往叩頭謝過乃放遣歸¶
　高道傳巨法師名國珍好神仙學名利兩忘喜怒俱遣食疏¶
　衣弊所守彌篤忽感疾人勉之以藥曰道勝則疾除何慮之¶
　有其自信之如此一日晝寢門人忽聞車馬往來有頃瓦屋¶
　皆震師遂化去¶
洞府天倉靈壇石廪¶
　神仙感遇傳河東薛逢爲綿州剌史夢入洞府肴饌甚多有¶
　人謂曰此天倉也旣覺卽使道士孫靈諷與親吏訪焉至州¶
　界昌明縣有洞曰天倉者師乃入洞見石牀羅列飲食名品¶
<pb:CK-KZ_JY296_02p081b>¶
　極多食之味皆甘香欲賫歸以奉薛及出洞門形狀宛然皆¶
　化爲石矣¶
　湘川記朱陵之靈壇太虚之寶洞當翼軫之宿度應璣衡故¶
　曰衡山山有五峰而石廪預其一焉山多詞人樵夫舟子往¶
　往能詩嘗有廣州從事舟行聞人諷詠云野鵲灘西一棹孤¶
　月光遙接洞庭湖堪憎回鴈峰前過望斷家山一字無¶
寡言石室靈府草堂¶
　高道傳道士陳寡言隱玉霄峰以琴酒吟詩放情自任未嘗¶
　加飾其山居詩云醉卧茅堂不閉關覺來滿目見青山松花¶
　落處宿猿在麋鹿羣羣林際還又曰照水氷作鑑掃雪玉爲¶
<pb:CK-KZ_JY296_02p082a>¶
　塵何須問今古便是上皇人將尸解謂弟子曰當盛我以青¶
　布囊於石室中慎勿土木爲也臨終以詩示其徒云我本無¶
　形暫有形偶來人世逐營營輪回債負都還了搔首索然歸¶
　上清¶
　又徐道士名靈府號默希子居天台雲葢峰建草堂以居之¶
　日以修鍊自樂嘗作詩云寂寂凝神太極初無心應物降雲¶
　輿性修自性非求得欲識眞精只是渠又曰學道全眞在此¶
　生迷途待死更求生今生不了無生理縱得生知何處生會¶
　昌初武宗詔浙東廉使以起之辭不復出見廉使獻言志詩¶
　曰野性歌三樂皇恩出九重傳來紫宸命遣下白雲峰多愧¶
<pb:CK-KZ_JY296_02p082b>¶
　書傳鶴深慚紙畫龍將何佐明主甘老在巖松廉使表以衰¶
　槁免命由此絶粒久凝寂而化¶
劉寬府帥賀亢員郎¶
　眞誥劉寬字文饒後漢人今在洞中作童初府帥正侯主始¶
　學道者¶
　陳無已傳賀亢世莫知年與其鄕里仕石晉爲郎章聖皇帝¶
　東封有布衣帀裹謁於道左稱晉水部員外郎賀亢帝知其¶
　仙者夜閱牓子得之大驚使求之不獲每與莊獻皇后言之¶
　以爲恨天聖中賀使其弟子喻澄詣闕獻金銀銅道像直數¶
　十萬后怪之召問澄澄以師對問師曰賀也后亦大驚問今¶
<pb:CK-KZ_JY296_02p083a>¶
　安在可得見耶澄曰在淮南使臣有獻固願見也后喜過望¶
　遣使隨澄求之淮南與俱來后爲幸鴻福寺見之其言皆人¶
　所難切於時者后不樂罷之¶
何充仙品丁義神方¶
　眞誥何充盧江灊人也累遷尚書世業奉教多施惠立功德¶
　永和二年尸解受化南宫升居仙品以其多施惠故也¶
　西山記吳眞君名猛字世雲七歳有孝行夏不驅蚊蚋懼其¶
　去已而噬親也年四十邑人丁義授以神方復師南海太守¶
　鮑靚得其祕法黃龍中嘗天降白雲符遂以道術盛行於吳¶
　晉之間矣¶
<pb:CK-KZ_JY296_02p083b>¶
湘媪丹篆郭公青囊¶
　女仙傳唐貞元中湘潭有一媪不云姓氏但稱湘媪常易止¶
　人舍十有餘年每以丹篆字救疾閭里莫不應驗媪鬢髮如¶
　雲肌潔如雪策杖曳履日可數百里忽有道士與媪相遇甚¶
　相慰悅或詰道士道士曰此劉綱眞君之妻樊夫人也方知¶
　媪卽樊夫人矣¶
　神仙傳晉郭璞好經術博學有高才而訥於言論詞賦爲中¶
　興之冠好古之奇尤妙於陰陽有郭公者客居河東精於卜¶
　筮璞從之受公以青囊中書九卷與之由是五行天文卜筮¶
　之術禳災轉福通致無方雖京房管輅不能過也璞門人趙¶
<pb:CK-KZ_JY296_02p084a>¶
　載嘗竊青囊書未及讀而爲火所焚¶
子春膏肓遊嵓痼疾¶
　幽怪錄杜子春落魄資產蕩盡有一老人與錢三百萬不告¶
　姓名而去旬歳稍盡去馬而驢去驢而徒老人又與錢千萬¶
　數年後貧過昔日老人又與錢三千萬曰此而不痊貧在膏¶
　肓矣¶
　唐史隱逸田遊巖就兆三原人初補大學生其母及妻子並¶
　有方外志後入箕山就許由廟東築室而居自稱許由東鄰¶
　調露中高宗幸嵩山遣中書侍郎薛元超就問其母遊嵓山¶
　衣田冠出拜帝令左右扶止之謂先生養道山中皆得佳否¶
<pb:CK-KZ_JY296_02p084b>¶
　遊巖曰臣泉石膏肓煙霞痼疾旣逢聖代幸得逍遙帝曰朕¶
　今得卿何異漢獲四皓乎薛元超曰漢高祖欲廢嫡立庶黃¶
　綺方來豈如陛下崇重隱淪親問巖穴帝甚歡¶
王質爛柯徐甲枯骨¶
　王氏神仙傳王質東陽人時入山伐木偶於石室中見數童¶
　子下棊質坐斧柯上觀之童子將棗與質食之無飢渴童子¶
　下棋未終一童子曰子可去來已久矣質起視斧柯已爛矣¶
　還家親戚無有存者後入山昇天今衢州有爛柯山¶
　神仙傳老子西度關關令尹喜知其非常人從之問道時有¶
　客徐甲約日雇百錢計欠甲七百二十萬錢甲見老子出關¶
<pb:CK-KZ_JY296_02p085a>¶
　遠行索債不可得作辭詣關令以訟老子喜得辭大驚乃見¶
　老子老子問甲曰汝久應死吾昔倩汝爲吾官卑家貧無有¶
　使役故以太玄生符與汝所以至今日汝何以言吾乃使甲¶
　張口嚮地而太玄符立出於地丹書文字如新甲成一聚枯¶
　骨矣¶
仲節學道觀子奉師¶
　眞誥有學道者平仲節河中人渡江入括蒼山受師宋君存¶
　心鏡之道具百神行洞房事如此積四十五年精思身形更¶
　少體有眞氣今年五月一日黃老遣迎卽日乘雲駕龍白日¶
　昇天今在滄浪雲臺¶
<pb:CK-KZ_JY296_02p085b>¶
　又黃觀子自少好學道而家中奉師朝朝拜禮願乞長生如¶
　此積四十九年太上眞人以一百四十事試之皆過遂與之¶
　金丹而入焦山誦大洞經今補仙官爲太極右卿有志者也¶
　非師所能致是其寸心定耳¶
園客甕繭巴卭盎橘¶
　仙傳拾遺園客者濟陰人也姿貌端美而良邑人以女妻之¶
　客終不取常種五色香草積數十年服食一日有五色蛾止¶
　其香末客衣而薦之以布生花蠶焉至蠶時有女夜半至自¶
　稱客妻道蠶狀客與俱往得一百二十頭繭皆如甕大繰一¶
　繭六十日乃盡訖則俱去矣莫知所之濟陰人祠華蠶設祠¶
<pb:CK-KZ_JY296_02p086a>¶
　室也¶
　眞怪錄巴卭人不知姓家有橘園因霜後盡收餘有二大橘¶
　如三四斗盎巴人異之剖開每橘有二老叟𩯭眉皤然相對¶
　象戲亦不驚怖一叟曰恨不得深根固蒂以盡棋中之樂一¶
　叟曰君輸我海龍王第七女髮十兩智瓊額黃十二枚紫綃¶
　帔一副絳臺山霞實散二庾瀛洲玉塵九斛阿母療髓凝酒¶
　四勝阿母女熊飛娘躋虚龍縞襪八緉後日於王先生青城¶
　草堂還我耳一叟曰橘中之樂不減商山一叟曰僕飢虚矣¶
　卽於袖中取龍根脯食之如一草根方圓徑寸形狀宛轉如¶
　龍毫釐罔不周悉因削食之隋削復滿食訖以水噀之化爲¶
<pb:CK-KZ_JY296_02p086b>¶
　一龍二叟共乘之足下泄泄雲起須臾風雨晦冥不知所在¶
金城絳闕清都紫微¶
　逸史有崔生者於青城山下洞見金城絳闕仙翁羽衣霞帔¶
　留生酒食以女妻之取青囊藥兩粒令服之每朔望乘鶴上¶
　朝蘂宮嵗餘請歸得隱形符乃潛遊宮禁竊錦綵上令羅公¶
　遠作法照之殿後果有崔生上令笞死公遠曰此人已居上¶
　界殺之非國家福上遣兵仗送至青城山洞口果見金城絳¶
　闕生妻擲一領巾化爲五色絳橋令生渡橋隨步隨滅須臾¶
　雲霧四合但聞鸞鶴笙歌之聲¶
　列子周穆王遊化人之宮化人之宮搆以金銀絡以珠玉出¶
<pb:CK-KZ_JY296_02p087a>¶
　雲雨之上而不知下之據望之若屯雲焉耳目所觀聽鼻口¶
　所納嘗皆非人間之有王實以爲清都紫微鈞天廣樂帝之¶
　所居王俯而視之其宮榭若累塊積蘇焉¶
希夷餌柏守微茹芝¶
　唐史屬辭王希夷隱嵩山餌松柏雜葉年七十餘筋力柔彊¶
　明皇東巡詔見行在訪以政事與語甚悅¶
　高道傳道士李守微不知何許人常遊蜀談論多滑稽不拘¶
　小節人常輕侮之忽謂人曰余將遊五嶽諸山今往矣或問¶
　求利術則曰浮生瞬息間盍尋眞訪道脫灑塵網至若脫氣¶
　鍊丹茹芝絶粒皆有益也何區區於利術哉遂遁去嘗與祠¶
<pb:CK-KZ_JY296_02p087b>¶
　部韓嶼友善嶼贈詩云一定童顏老嵗華貧寒遊厯貴人家¶
　鍊成正氣功雖大忘却元神道更差舄曳鶴毛乾毾[及*毛]杖携¶
　龍甲瘦查牙如何舊隱不歸去落盡蟠桃幾番花(番去聲)¶
伯玉娶婦薊子還兒¶
　三洞珠囊褚伯玉字元璩吳郡錢塘人父爲取婦入前門間¶
　伯玉從後門而出往剡居瀑布山修道又嘗遊南嶽路入閩¶
　中飛湍赴險伯玉舟航逼晚迥泊涯際而衝飈夕震山洪暴¶
　起激船於萬仞之上傾墜絶崖徒侶在前判其冰碎緣岨尋¶
　求已見伯玉怡然自若後至霍山鍊氣餐霞積年絶粒也¶
　神仙傳薊子訓齊人舉孝廉除郎中又爲都尉年二百餘顏¶
<pb:CK-KZ_JY296_02p088a>¶
　色不老曾求抱鄰舍嬰兒誤墮地死死家素尊子訓卽埋之¶
　二十餘日子訓自外來抱兒還之家恐是鬼掘視所埋但泥¶
　而已¶
居士芒屨道者麻衣¶
　仙傳拾遺朱桃椎者成都人隱於郭外結草爲廬或佯狂放¶
　誕或終日不言益州牧竇軌辟之爲掾不就遺以衣服棄而¶
　逃去每織芒屩致於路側行者見之爲留米置於本處桃椎¶
　夕而取之人謂之居士屩¶
　冷齋夜話有史宗者號麻衣道者坐廣陵白土埭江都檀祇¶
　與語多無畔岸索紙賦詩曰有欲苦不足無欲卽無憂未若¶
<pb:CK-KZ_JY296_02p088b>¶
　清虚者帶索被玄裘浮游一州間汎若不繫舟要當滅塵慮¶
　棲息老山丘檀祇異之陶淵明記曰白土埭逢三異比丘此¶
　其一也有狂道士借海鹽令所畜小兒登小山山有屋數椽¶
　道人三四輩相勞苦其言小兒一不能解但得食一甌如飴¶
　又有問道士曰謫者何時竟答曰在徐州江北廣陵白土埭¶
　計其謫行當竟矣仍作書授小兒曰爲達之繫小兒衣帶上¶
　令還海鹽令喜問曰衣中何有曰書疏耳又呼問小兒至何¶
　處小兒曰爲前道士捉杖飄然去但聞足下波浪聲至一山¶
　中山中人寄書與白土埭上卽引衣帶示令令一不能曉小¶
　兒歸詣史宗宗驚曰汝乃蓬萊山中來耶¶
<pb:CK-KZ_JY296_02p089a>¶
#+PROPERTY: JUAN 007
<pb:CK-KZ_JY296_02p089a>¶
保言冥吏曼卿鬼仙¶
　北夢瑣言道士秦保言勤於焚修嘗白南嶽眞君云上眞何¶
　以須紙錢爲有所未諭旣而夜夢眞君曰紙錢卽冥吏所藉¶
　我又何須由是獄中益信之¶
　摭遺西蜀崔存訪道尋眞於王屋西峰見石延年曼卿蘇舜¶
　欽子美二人對坐隔一小溪存再拜曰存脫棄利祿以求大¶
　道固有日矣今幸遇二仙於此溪水視之淺而測之深不得¶
　立侍左右何也又聞學士已作鬼仙乎蘇曰妄也純陽卽仙¶
　純陰卽鬼旣爲仙又爲鬼乎二仙乃命青童取牋管作詩以¶
　授存存得詩俄見一翠鳥啣一書置二仙前蘇曰瀛洲君召¶
<pb:CK-KZ_JY296_02p089b>¶
　吾二人乃飛踰山頂而去¶
章令飛舉小直擢遷¶
　列仙傳主柱子不知何許人一日上宕山云此山有丹砂可¶
　得數百斤邑令章公聞之卽時封山而丹砂自流出如火主¶
　柱子取丹砂與邑令餌之章旣餌砂不五年身輕能飛舉遂¶
　與柱子俱飛去¶
　廣記韋小眞母許氏守孀事舅姑以孝聞惟有此女十二嵗¶
　聰慧無病而卒未殮復活云初聞召韋小眞昇天見天上人¶
　皆衣錦綉引小眞見韓司命君曰汝九世祖有功於國近擢¶
　爲地下主者今遷地仙之品汝母有孝道已遷仙階而汝三¶
<pb:CK-KZ_JY296_02p090a>¶
　世已生天小眞自後奉道至長慶年上昇¶
郭靚負擔黃齊挽船¶
　眞誥郭靚少孤依栖無所隋鄭先生負擔經七年勤謹無懈¶
　怠先生憫其勞苦遂授以導引法壽至三百嵗復遇赤松子¶
　授道法今在大有洞中爲眞人¶
　廣記黃齊者蜀之偏將也常好道行陰功有嵗年矣於朝天¶
　嶺遇一老人顏色嬰孺肌膚如玉與之語曰子旣好道五年¶
　之後當有大厄吾必相救勉思陰德無退前志其後牽下峽¶
　舟船覆溺至灘上如有相拯得及於岸視之乃所遇老人也¶
　尋失所在¶
<pb:CK-KZ_JY296_02p090b>¶
長房縮地女媧補天¶
　丹臺新錄後漢費長房旣遇仙翁欲求道而顧家人爲憂翁¶
　乃斷一青竹與長房身齊使掛之舍後家人見卽其形也以¶
　爲縊死矣遂葬之長房隨入深山羣虎中留使獨處長房不¶
　恐又卧於空室以朽索引萬斤石於心上眾蛇來齧索斷長¶
　房亦不移翁曰子可教也復使食糞糞中有蟲甚長長房意¶
　惡之翁曰子幾得道恨此不成長房辭歸長房能縮地脉數¶
　千里奄在目前放之還舒也¶
　淮南子女媧氏鍊五色石以補蒼天斷鼇足以立四極殺黑¶
　龍以濟冀州積蘆灰以止淫水蒼天補四極正淫水涸冀州¶
<pb:CK-KZ_JY296_02p091a>¶
　平後蟲死顓民生¶
藍方温厚初成慈憫¶
　青瑣藍方字元道亳州父老言自兒童時見先生狀貌迄今¶
　如一温厚接物小大皆得其歡心仁宗朝嘗見館於芳林園¶
　先生告去乃賜號曰南嶽養素先生時學士賈公昌朝贈公¶
　詩云聖澤濃沾隱逸身道裝宜用葛爲巾祝融峰下醉明月¶
　湘水源頭釣紫鱗曾見海桃三結子不知卯豆幾回春他年¶
　我若功成去願作靈橋跪履人先生和曰近告明君乞得身¶
　不妨林下載紗巾滿斟野酒浮瓊蟻旋釣溪魚贈錦鱗元府¶
　烏雛飛後夜洞中龍子養長春君今儻若爲同志續有壺天¶
<pb:CK-KZ_JY296_02p091b>¶
　兩個人一日先生沐浴乃奄然而逝至今往來湖湘間人或¶
　見之¶
　廣記茅濛字初成卽東卿君之高祖也君性慈憫好行陰德¶
　周衰入華山師鬼谷先生得其道乘龍上昇故童謡歌曰神¶
　仙學者茅初成乘龍上天入太清蓋謂此也¶
馬明富盛同休貧窘¶
　眞誥馬明馬罕欽事經寶有過君父恒使有心奴子二人一¶
　名白首一名平頭常侍直香火洒掃拂拭每有神光靈氣見¶
　於室宇明妻頗能通見云數有青衣玉女空中去來狀如飛¶
　鳥馬家遂致富盛資產巨萬年老命終明子洪洪弟眞罕子¶
<pb:CK-KZ_JY296_02p092a>¶
　智等猶共遵向末年事師乃弛廢之耳¶
　西陽雜俎秀才權同休元和間落第旅遊蘇湖間遇疾貧窘¶
　有走使者本村野人雇已一年矣秀才謂曰子貧迫若此無¶
　以寸進因持垢衣授之可以辦少酒肉子將會村老丐少道¶
　路資也雇者微笑曰此固不足辦某當營之乃斫一枯桑枝¶
　成數段扎聚於盤上噀之悉成牛肉復吸數瓶水傾之乃旨¶
　酒也村老皆醉飽獲束縑鏹物雇者乃辭去¶
薛昌甕卧申屠瓶隱¶
　仙傳拾遺薛昌幽薊人好道訪奇天寶七年於洞天觀棲止¶
　累月忽有山翁攜大章陸一根形如巨龜文甲頭足一一周¶
<pb:CK-KZ_JY296_02p092b>¶
　備與觀中道士曰此藥可切細令乾用米以麯糵醖酒熟半¶
　年外飲者登仙道士如其言醖造一日道士皆赴齋醮唯昌¶
　不出越三日道士歸見昌卧甕側耳鼻血流數日乃甦身輕¶
　目明勢欲飛舉雖山川巖壁不能隔礙後入大面山不知所¶
　之¶
　樹萱記申屠有涯放曠林泉常携一瓶一日躍身入瓶中時¶
　號爲瓶隱¶
元泰龍軒公度鳳靷¶
　丹臺新錄姚坦字元泰平陽人雅操遐標深根內植乃託影¶
　神鄕遠期眞隱遂遁幽巖日誦五千文遇許眞人授以元白¶
<pb:CK-KZ_JY296_02p093a>¶
　回黃之道行之雨不沾衣泥不污履目有神光如電簡王時¶
　駕龍軒以昇天¶
　又尹軌眞人字公度太原人也絶粒行氣專修上道能變化¶
　無常或爲道士或爲儒生或爲童孺或爲長老或與羣眞眾¶
　仙驂龍靷鳳策空駕虚雲馳電邁出有入無分形散影處處¶
　遊集云吾今已年一千三百嵗所厯甚多非爾曹短札所能¶
　記錄一日忽竦身入雲騰空冉冉而去但聞笙簫之聲唯餘¶
　器服緗素存焉¶
始皇起臺黃帝置觀¶
　拾遺記始皇起雲明臺窮四方之珍木搜天下之工巧南得¶
<pb:CK-KZ_JY296_02p093b>¶
　煙丘碧木酈水燃沙賁都朱泥雲岡素竹東得葱巒錦柏煙¶
　燧龍松寒河星柘岏雲之梓西得漏海浮金狼淵羽墾滌嶂¶
　霞桑沈塘員籌北得冥阜乾漆陰阪文梓褰流黑魄闇海香¶
　瓊珍異是集工人騰虚㳂木揮斤斧於空中子時起工午時¶
　已畢秦人謂之子午臺¶
　黃帝內傳王母飲帝以碧霞之漿赤精之果因授帝白玉像¶
　五軀曰此則元始天尊之眞容也又授帝二儀本形圖還丹¶
　十九首帝乃作禮置於高觀之上親自供養后妃臣妾莫得¶
　覩之其觀上常有異色雲氣奇香聞數百步時人謂之道觀¶
　道觀之號自此始也¶
<pb:CK-KZ_JY296_02p094a>¶
黃安舌耕和璞心算¶
　列仙傳云黃安自云卑猥不獲處人間遂執鞭誦書劃地計¶
　之一夕地成裂時人謂黃安舌耕年八十色如童子¶
　仙傳拾遺邢和璞隱居瀛海間得神仙之道使人以心注念¶
　於物布算而知之無不中者居嵩頴間著書三篇曰頴陽書¶
　有算心旋空之訣¶
廣成窈冥盧敖汗漫¶
　神仙傳廣成子者古之仙人也居崆峒之山石室之中黃帝¶
　膝行而前再拜請問治身之道廣成答曰至道之精窈窈冥¶
　冥至道之極昏昏默默無視無聽抱神以靜形將自正必靜¶
<pb:CK-KZ_JY296_02p094b>¶
　必清無勞爾形無摇爾精乃可長生¶
　又盧敖見一士深目而結喉鳶肩而修頸豐上而殺下据龜¶
　殻而食蛤蟹謂敖曰吾與汗漫期於九垓之外不可久留而¶
　去¶
齊女玉鈎傳生木鑽¶
　女仙傳鈎翼夫人齊女也姓趙好清靜病卧六年右手拳飲¶
　食少漢武帝時望氣者云東北有貴人氣推而得之召到姿¶
　色甚偉帝發其手卽展而得玉鈎幸之生昭帝武帝尋害之¶
　殯尸不冷而香昭帝卽位更葬之棺空但有絲履故名其宮¶
　曰鈎翼¶
<pb:CK-KZ_JY296_02p095a>¶
　眞誥昔有傅先生者少好道入焦山石室中積七年而太極¶
　眞人接之與一木鑽令鑽一石盤厚五尺許告之曰穿此石¶
　透當得道其人心專晝夜鑽之積四十七年不替鑽盡石穿¶
　遂得神丹今爲西嶽眞人¶
淮陽一老開皇九仙¶
　本傳前漢應曜隱於淮陽山中與四皓俱召曜獨不至時人¶
　詩曰南山四皓不如淮陽一老後漢應邵八代祖也¶
　仙傳拾遺開皇九仙者孔丘明楊元忠張法樞吳天印陳志¶
　空駱法通鄒武君謝幽巖周仙用鄧希元當漢楚交兵之際¶
　無栖芘之所各有修道之志避世入山契爲兄弟同遊五嶽¶
<pb:CK-KZ_JY296_02p095b>¶
　後居洪州西山皆得仙矣至隋開皇中鸞鶴儀衛會於玉笥¶
　山中九仙臺上徘徊終日一時昇天¶
喜稱文始周號闈編¶
　丹臺新錄尹喜初爲函谷關令見一老人乘青牛薄軬車來¶
　喜頓首而前曰聖欲何之曰吾在關東田在關西時來採薪¶
　吾無道德勞子問訊老人再三辭喜不得乃曰子旣知吾吾¶
　亦知子有信道之心遂授以道德喜道成德偹號文始先生¶
　補無上眞人¶
　眞誥莊周師長桑公子授以微言謂之莊子也隱於抱犢山¶
　修煉著書服北育火丹白日昇天上補太極闈編郎¶
<pb:CK-KZ_JY296_02p096a>¶
軒集挼葉馬湘摸錢¶
　高道傳羅浮先生軒轅集居羅浮山人傳數百嵗顏色不老¶
　髮長至地坐暗室則目光長數丈採藥巖谷長有毒龍猛獸¶
　衛護赴民家請齋者百餘處無不分身宣宗召入禁中問長¶
　生可致乎集曰絶聲色薄滋味哀樂一致德施無偏自然與¶
　天地合德日月齊明雖堯舜禹湯自可致況長生乎先生能¶
　以桐竹葉挼成錢¶
　神仙傳馬湘字自然有道術嘗於江南剌史馬植座上以酒¶
　盃盛土種瓜須臾引蔓花實食之甚美又能徧身摸青錢投¶
　井中呼之卽出¶
<pb:CK-KZ_JY296_02p096b>¶
靈輿福地山圖洞天¶
　高道傳王靈輿者九江道士居五老峰夜有神人告曰得道¶
　者各有其地如植五穀於沙石之間則不能成旣有飛仙之¶
　骨當得福地靈墟可以變化非其地則魔壞其功無由冀矣¶
　師曰可栖者何地曰朱陵之上峰紫蓋之鄰岫乃洞天福地¶
　也可以沖天師從之遂遷居衡山一紀功成天監中白日上¶
　昇¶
　眞誥山圖子者周哀王時大夫亦仙人也授張激子服九雲¶
　水法而激子修此道上補九宮丞今山圖子亦在洞天中與¶
　激子對局¶
<pb:CK-KZ_JY296_02p097a>¶
達靈復髭張果擊齒¶
　超化寺壁誌唐黃門內侍謁者仵達靈題云予自知命之年¶
　從鸞輿西幸當天寶丁亥十二月得青城丈人授眞元丹訣¶
　而意未曉屬駐蹕行在掌命頗煩及肅宗至德丁酉嵗㗸命¶
　禋於嵩丘復遇丈人始全決神水黃芽之道洎畢請告回覲¶
　宸扆乞骸歸田會南曹郎張公去非左史程公太虚皆以其¶
　故廬共製神室皇天眷祐丹鼎融光服餌浹辰肌容發爽凌¶
　虚不懾意愈通神自餌靈丹起至德丁酉迄今上乾符甲午¶
　厯春秋一百一十有八載更十二朝遂得還童復髭矣¶
　明皇雜錄張果者明皇召見一日嘗賜堇斟飲之果遂舉三¶
<pb:CK-KZ_JY296_02p097b>¶
　巵醺然有醉色顧謂左右曰此酒非佳味也卽偃而卧食頃¶
　方寤忽鑒鏡視其齒皆班然燋黑遽取鐵如意擊其齒盡墮¶
　以藥傅齒又寢久之再引鑑視其齒已生堅然光瑩愈於前¶
　也¶
雞師救病鱉靈[道/㣺]水¶
　戎幕閑談唐蜀川費雞師者目赤無黑善知將來事能與人¶
　禳救其術或疾病來告者雞師卽抱一雞而往設祭於庭又¶
　取一石如雞卵大令病人握之乃罡步作氣嘘叱雞旋轉而¶
　死石亦四破則病者瘥矣因號雞師云¶
　仙傳拾遺鱉靈楚人也死棄其尸於江中泝流而上至汶山¶
<pb:CK-KZ_JY296_02p098a>¶
　下蹷然而起隱於蜀山中以變化驅役鬼神之術聞於世時¶
　峽中山摧堰江不流杜宇苦之聞鱉靈有術使決金堂山瞿¶
　塘峽導水東注復舊所人得陸處宇遜位數百年遊天柱山¶
　遇天眞集焉遂昇天而去¶
葛由刻木張辭剪紙¶
　列仙傳葛由蜀人周成王時常刻木爲羊賣一日騎羊入蜀¶
　王侯貴人迎之至綏山隨之者皆得一桃不還里人諺曰得¶
　綏山一桃雖不仙亦足豪¶
　廣記張辭有才學養氣絶食嗜酒耽棋嘗吟云爭奈金烏何¶
　頭上飛不住紅鑪謾燒藥玉顏安可駐今年花發枝明年花¶
<pb:CK-KZ_JY296_02p098b>¶
　滿樹不如且飲酒朝暮復朝暮時或以紙剪蝴蝶數千枚以¶
　氣吹之成列而飛拍手卽下或一日剪一鶴以水噀之俄而¶
　飛翥辭曰爾先去我後來¶
馬儉制邪劉根召鬼¶
　丹臺新錄馬儉通詩禮年十七遇人得遁甲烏角鳥情緯候¶
　之訣善攝召萬靈制邪伏魔一旦感天神降與語曰法師宿¶
　有功德必得度世何須召役鬼神可祕其術絶其往來怡神¶
　抱一眞仙自降儉從之白日上昇¶
　神仙傳劉根能治病驅役穎川太守杜新聞之以爲妖妄因¶
　呼根至郡謂根曰君有何能而常惑眾根曰某能令人見鬼¶
<pb:CK-KZ_JY296_02p099a>¶
　新曰今卽試看若無鬼汝當見誅根曰鬼甚易見可借府君¶
　前筆硯新從之根書符作長嘯聲須臾廳南壁忽開數尺見¶
　有四五百人赤衣操刀劒從壞壁中入至墀下面縛府君父¶
　母而來泣曰汝何爲犯神仙尊官使我被縛困辱如此府君¶
　叩頭求乞放赦根戒敕遣之遂免後一月府君與夫人郭氏¶
　皆卒¶
陳長架屋嚴青挽舟¶
　抱朴子陳長居苧藇山已六百餘年山中人爲之架屋每四¶
　時祭祀之陳不飲不食顏如五六十人苧藇山方千里上有¶
　千餘家風俗與吳同¶
<pb:CK-KZ_JY296_02p099b>¶
　又嚴青會稽人食貧販炭忽於塗中遇異人授以素書一卷¶
　青曰我不識字神人曰不須讀但置於靜處可也青自後神¶
　通潛有人爲挽舟而入只見炭船自行後爲人治病卽以所¶
　授之書到家其人自愈入小霍山得仙¶
希夷堯舜洪崖巢由¶
　神仙傳陳搏字圖南號希夷先生時遇金甲神人指隱華山¶
　太宗皇帝召見問曰朕欲以堯舜之道治天下可乎對曰臣¶
　聞堯舜土階三尺茆茨不剪陛下若能如此正所謂今之堯¶
　舜也¶
　高道傳道士張氲號洪崖子隱豫章山開元中明皇召問朕¶
<pb:CK-KZ_JY296_02p100a>¶
　何如堯舜先生何如許由對曰陛下道高堯舜臣德謝許由¶
　昔堯召由而由不至今陛下召臣而臣來上嘉之拜先生太¶
　常卿累遷至司徒皆不受乃曰陛下何惜一山一水令臣追¶
　迹巢由上許之居於西山巨崖乃先生舊隱之處也豫章記¶
　云隋開皇攺爲洪州以先生所居山名而名之¶
程戒二虎陶畫兩牛¶
　高道傳程太虚果州西充人幼好道年十五登所居之東山¶
　飄然有凌虚意尋有五色雲霞擁其身及長絶粒坐忘常有¶
　二虎隨侍出入師因名之曰善言善行乃撫其背而授以三¶
　歸之戒二虎跪伏以聽自後呼名則至¶
<pb:CK-KZ_JY296_02p100b>¶
　隱居傳陶隱居先生居積金峰修眞誥梁武帝屢詔不起先¶
　生卽畫兩牛以進一牛散放水草中一牛著金勒有人執之¶
　帝曰先生意效曳尾龜也不可致之¶
許尋偃月杜拜庭秋¶
　列仙傳許碏遍遊名山所至處題字云尋偃月子到此忽作¶
　一詩云閬苑花前是醉鄕誤翻王母九霞觴羣仙拍手嫌輕¶
　薄謫向人間作酒狂於酒樓乘雲而去¶
　高道傳杜光庭字賔聖號廣成先生唐末有狂道士晦名謁¶
　先生求寓泊之所先生雖諾之未嘗與之相見道士日貨藥¶
　於市得錢卽沽酒飲之唯唱感庭秋時人呼爲感庭秋凡半¶
<pb:CK-KZ_JY296_02p101a>¶
　年人亦不知其異一夕大醉唱聲愈高有窺之者見燈燭綵¶
　綉筵具器皿羅列甚盛青童侍立斟酒而唱窺者具以白先¶
　生先生乃款其戸曰光庭量識膚淺不意上仙降鑒深爲罪¶
　戾願匍匐一拜光靈以消塵障道士曰何辱勤拳之若是當¶
　出奉見道士卽時妝筵具及童子置於冠中啓戸空室耳¶
方朔窺䆫張平鑿井¶
　漢武帝故事七月七日上御承華殿有二青鳥來集殿前上¶
　問東方朔朔曰西王母欲來有頃母至時南窗下有窺看帝¶
　驚問何人母曰是汝侍郎東方朔性滑稽我鄰家小兒也¶
　廣記唐剌史張士平中年夫婦俱雙瞽遂杜門醮謝以祈保¶
<pb:CK-KZ_JY296_02p101b>¶
　佑愈久愈勤元和間忽遇一書生曰此疾不假藥餌但於福¶
　地鑿井得水洗之可也君從之開井取水洗眼卽時明淨夫¶
　婦作禮厚謝書生不受曰吾乃太白星官也以子抱疾不忘¶
　於道精勤無怠上帝遣我授汝道術以答修奉之勤金帛之¶
　遺非吾所好¶
白至仙居李踐眞境¶
　廣記白幽求貞元中下第入海風飄雨馳維舟山下夜聞風¶
　擊木葉相摩如人誦詩之聲云玉幢亘碧虚此乃仙人居之¶
　句俄而見千餘人騎龍控鶴乘龜履魚而至以手指水如在¶
　月中行有呼水府使者白幽求而授以水府之牒幽求隨行¶
<pb:CK-KZ_JY296_02p102a>¶
　忽至一島上望見人煙遂歸家無有存者云已數代矣¶
　仙傳拾遺李琳燕人也寶厯中與友人遊五臺山偶墮於風¶
　穴中見一人形如獅子引入洞中卽以水令琳飲之且曰汝¶
　雖凡流得入吾洞府踐吾眞境亦有道分矣汝有希生之心¶
　今暫歸他日可復來飲此神漿亦可延年益壽矣¶
昭王懷珠玄帝埋鼎¶
　仙傳拾遺昔黃帝時務成子遊寒山之嶺見黑蚌在高崖之¶
　上故知黑蚌能飛矣至燕昭王時其國獻於昭王昭王取珪¶
　璋之水洗其沙泥乃嘆曰自有日月以來見黑蚌生珠已八¶
　九十遇此蚌千嵗一珠也王暑月常懷此珠體自輕涼號銷¶
<pb:CK-KZ_JY296_02p102b>¶
　暑招涼珠¶
　眞誥大茅山有玄帝時銅鼎鼎可容四五斛在山獨高處入¶
　土八尺許上有盤石掩鼎上玄帝時命東海神使埋藏於此¶
武丁被召少君言請¶
　仙傳拾遺成武丁桂陽人也年十三爲縣宰遣送物上州州¶
　牧周忻異之留爲文學主簿因被使自京還過長沙郡投郵¶
　舍不及遂宿野木下忽聞人有語云向長沙市藥平旦見二¶
　鶴君異之遂往市門伺候果見二老人君從之數里老人問¶
　子隨我何求耶曰聞君有濟生之術因來侍從耳老人顧笑¶
　於袖中出玉函看素書果有武丁姓名各出藥一粒與之因¶
<pb:CK-KZ_JY296_02p103a>¶
　而得道一日謂弟曰七月七日牽牛詣織女吾被召還宮不¶
　得久留言訖而卒後葬太守使人發棺不復見尸但有青竹¶
　杖并舄而已¶
　神仙傳李少君嘗合丹丹未成謂武帝曰陛下不能絶奢侈¶
　遠聲色殺伐不止喜怒不除萬里有不歸之魂市朝有流血¶
　之鬼神丹大道未可得成也少君忽稱病是夕帝夢與少君¶
　俱上嵩山半道有使者乘龍持節從雲中下言太一請少君¶
　帝覺謂近臣曰少君將舍我去明日少君疾困帝自往視則¶
　已化矣帝曰故化去耳歛而失之¶
<pb:CK-KZ_JY296_02p103a>¶
#+PROPERTY: JUAN 008
<pb:CK-KZ_JY296_02p103a>¶
漆園傲吏煙波釣徒¶
<pb:CK-KZ_JY296_02p103b>¶
　晉郭璞遊仙詩曰漆園有傲吏萊氏有逸妻注云莊子嘗爲¶
　漆園吏楚威王使厚幣迎許以爲相莊周笑謂楚使曰亟去¶
　無汙我漆園傲吏¶
　漁歌記憲宗求訪玄眞子漁歌李德裕爲潤州剌史乃獲之¶
　玄眞子張志和也自號煙波釣徒歌曰西塞山邉白鳥飛桃¶
　花流水鱖魚肥青箬笠綠蓑衣斜風細雨不須歸二曰釣漁¶
　父褐爲裘兩兩三三舴艋舟能縱棹慣乘流長江白浪不曾¶
　憂三曰霅溪灣裏釣魚翁舴艋爲家西復東江上雪浦邊風¶
　笑著荷衣不嘆窮四曰松江蟹舍主人歡菰飯蓴羹亦共飡¶
　楓葉落荻花乾醉拍漁舟不覺寒五曰青草湖中月正圓巴¶
<pb:CK-KZ_JY296_02p104a>¶
　陵漁父棹歌蓮釣車子撅頭船樂在風波不用仙¶
蘇耽鶴櫃孫眞牛車¶
　郴江集蘇仙君耽忽一日掃洒庭宇具衣冠若有所待俄見¶
　西北雲鶴翔集從空而下君乃入跪白母曰太上召補爲眞¶
　官儀衛已至不得終養言訖拜辭子母歔欷久之母曰汝去¶
　後使我何以存養君因留一櫃扃鏁甚固曰有所闕乏可扣¶
　櫃呼之所須卽至愼勿開也自後母但有所闕叩櫃其物立¶
　至母一日心疑其櫃開視之有雙鶴飛去自後雖扣無復應¶
　矣¶
　抱朴子孫眞事帛和先生得其道一日告行先生將一符函¶
<pb:CK-KZ_JY296_02p104b>¶
　與之云前有牛車迎汝卽乘之所有供給行厨食之無疑切¶
　不可開函眞跪受以行前果有牛車來問曰君是孫道士乎¶
　帛君遣制相迎眞上車如飛每渡水不由橋梁酒食供給悉¶
　備一日弟子竊開只見畫牛車一乘卽時不知所在眞後亦¶
　數與帛和乘車出入¶
彌明賦鼎陶白携壺¶
　高道傳道士軒轅彌明往來衡湘間與劉師服友善彌明自¶
　衡山過太白知師服在京夜抵其居校書郎侯喜有詩名與¶
　師服擁爐說詩彌明在座貌甚陋喜視之蔑如也彌明因指¶
　爐中石鼎曰二子能賦此乎師服雖舊識不知其有文也劉¶
<pb:CK-KZ_JY296_02p105a>¶
　先生吟曰巧匠斲山骨刳中事煎烹次侯曰直柄未當權塞¶
　口且吞聲彌明啞然笑曰子詩如是而已因高吟迭賦十餘¶
　韻彌明應之如響二子思竭不能續起謝曰尊師非世人能¶
　出也其輩伏矣¶
　廣記陶太白公每以採藥爲業一日携壺拉友遊嵩山坐於¶
　林下聞松梢有笑語之聲仰視果有二人公曰君必神仙可¶
　能下降而共飲乎俄見一丈夫女子古服而下曰予乃秦之¶
　役夫也毛女乃秦之宮人與予同脫驪山之禍乃匿於此陶¶
　曰今遇眞仙金丹大藥可得聞乎曰予本凡人但能絶世食¶
　木實乃得凌虚不覺生之與死俗之與仙如何耳遂折松枝¶
<pb:CK-KZ_JY296_02p105b>¶
　叩壺而歌曰餌柏身輕疊嶂間是非無意到人寰冠裳暫備¶
　論浮世一餉雲遊碧落間¶
子良青簡永叔丹書¶
　眞誥周子良陶隱居之弟子自幼温雅肅然高邁天監中眞¶
　仙屢降其室曰周生修功積德可爲不負其志矣子良曰枉¶
　蒙上眞賜降欣懼交心無以自措司命君曰近往東華見子¶
　之名已上青簡保列保晨司矣¶
　青瑣歐陽永叔與梅聖俞遊嵩山醉望西峯崖上有丹書四¶
　大字云神清之洞永叔指示聖俞閴無所見公乃不言洎乞¶
　身告世作詩曰四字丹書萬仞崖神清之洞鏁樓臺煙霞極¶
<pb:CK-KZ_JY296_02p106a>¶
　目無人到鸞鶴今應待我來後數日公薨¶
元化湔腸黃眉洗髓¶
　後漢華陀字元化仙人也沛相陳珪舉孝廉太尉黃琬辟皆¶
　不就精於方藥處劑不過數種若疾發結於內針藥所不能¶
　及者乃先令以酒服麻沸散旣醉無所覺因刳破腸背抽割¶
　積聚若在腸胃則斷截湔洗除去疾穢旣而縫合傅以神膏¶
　四五日則愈一月之間皆平復¶
　漢武故事東方朔生三日而父母俱亡或得之而不知其姓¶
　以見時東方始明因以爲姓旣長常空中獨語後遊鴻濛之¶
　澤有老母採桑自言朔母一黃眉翁至指朔曰此吾兒也吾¶
<pb:CK-KZ_JY296_02p106b>¶
　却食服氣三千年一反骨洗髓二千年一剝皮伐毛吾生已¶
　三洗髓五伐毛矣¶
郝姑挑蔬許僕市米¶
　女仙傳郝姑祠在莫州莫縣西北俗傳云郝姑者字女君魏¶
　青龍中與鄰女於漚洟水邊挑蔬忽二青童至前曰東海公¶
　娶女君爲婦言訖敷連裀褥於水上行坐往來有若陸地童¶
　子侍側㳂流而下鄰女走告其家家人往看莫能得也女君¶
　遙語曰幸憑水仙願勿憂怖後立祠水際祠前忽生青白石¶
　一縱一橫闊可三尺高二尺餘有舊題云此姑夫上馬石至¶
　今存焉¶
<pb:CK-KZ_JY296_02p107a>¶
　皇朝類苑洪州西山有許大夫婦出入山中相傳許旌陽僕¶
　也方與妻市米於西嶺及歸而許君已拔宅上昇矣許大有¶
　詩云自從明府歸仙後出入塵寰直至今不是藏名混時俗¶
　賣柴沽酒要安心許君乃授以地仙之術改姓干大至今人¶
　多見之¶
戲臣鼓吻狂士掩耳¶
　酉陽雜俎邢和璞嘗延一客鼓髯大笑吻角侵耳與邢劇談¶
　而去或問之曰上帝戲臣也¶
　神仙傳和州南門外見一繿縷狂士賣胡蘆子云一二年間¶
　甚有用處卒無人曉其理或時兩手掩耳急走言風水聲何¶
<pb:CK-KZ_JY296_02p107b>¶
　太甚邪孩童隨之時人呼爲掩耳先生來年秋江水漲泛淹¶
　没數百家眾人皆見狂士在水上坐一大瓢兩手掩耳大呼¶
　風水聲何太甚泛江而去¶
北海掛冠南陽遺履¶
　後漢逸史逢萌字子廉北海都昌人也家貧給事縣爲亭長¶
　時尉行過亭萌候迎拜謁旣而擲楯嘆曰大丈夫安能爲人¶
　役哉卽解冠掛東都城門歸將家屬浮海客於遼東後之瑯¶
　琊勞山養志修道人皆化其德¶
　集仙傳漢南陽公主出降王咸屬王莽秉政公主夙慕清虚¶
　尚崇至道每追文景之爲理又知武帝之世累降神仙謂咸¶
<pb:CK-KZ_JY296_02p108a>¶
　曰國祚如此非女子可以扶持但當自保恬和退身修道稍¶
　遠囂競必可延生若碌碌隨時恐不可免於支離之患遂入¶
　華山結廬精思眞靈屢降道成乘雲飛昇而去但於嶺上遺¶
　朱履一雙前取之已化爲石因謂之公主峯¶
王卿白兔吕公青蛇¶
　原化記王卿爲天師守丹竈竊發其封而窺一白兔躍出眾¶
　皆曰丹已去矣一道士化爲鶴飛去須臾擒兔來復投筩中¶
　青瑣賈師雄郎中有古鐵鑑甚寶之久欲淬磨有回處士言¶
　善磨鑑笥中取藥堆鑑上曰藥少頃歸取之旣去久不至遣¶
　人詢其宿止乃在寺中題詩寺門上手內青蛇凌白日洞中¶
<pb:CK-KZ_JY296_02p108b>¶
　仙果艷長春須知物外煙霞客不是塵中磨鏡人公視鑑上¶
　藥已飛去一點表裏光明又贈張洎云朝遊南越暮蒼梧袖¶
　裏青蛇膽氣粗三入岳陽人不識高吟飛過洞庭湖¶
錢眞飛練褒女浣紗¶
　茅山記女眞錢氏二姊妹依止茅山隱陶居誦黃庭經積三¶
　十年一日告別先生曰何之答曰上賔金闕先生以詩贈之¶
　云道士送仙客送到大茅東太華十萬里遠望杳冥鴻眞人¶
　答詩曰師住好師住勞師遠相送仙籍有仙名名在蓬萊洞¶
　卽時飛練入洞及女弟至則洞已扃矣卽今燕洞是也有紫¶
　菖蒲碧桃焉故田霖有詩云燕洞龍泓氣象清錢眞此處有¶
<pb:CK-KZ_JY296_02p109a>¶
　遺靈仙兄去後師猶在女弟回時洞已扃雲片尚如披白練¶
　泉聲長似誦黃庭碧桃花發菖薄紫留與人間作畫屏¶
　仙傳拾遺褒女者漢中人也居瀘沔二水之間幼慕冲寂旣¶
　笄因浣紗於水際雲雨晦冥若有所感而孕父母責之憂恚¶
　而疾臨終謂其母曰死後當以牛車載送西山之上卽所願¶
　也言訖而終父母置之於車中未及駕牛而車自行踰漢濜¶
　二水橫流而渡直上平原山嶺家人追之但見五雲如蓋天¶
　樂震空幢節導從其女昇天視車中空棺而已¶
張白飮酒樵青煎茶¶
　括異志張白字虚白自稱白雲子好沉靜博學能文兩舉不¶
<pb:CK-KZ_JY296_02p109b>¶
　第每沉湎於酒會親喪乃泣曰祿以養親今親不逮干祿何¶
　爲遂辟穀養氣全神爲事因脫去儒服爲道士入𨞬中多行¶
　詬罵切中人微隱之事風雪苦寒必破冰深入水中安坐氣¶
　如蒸炊指顧之間悉以乾燥居常飲崔氏酒肆嘗題其壁云¶
　武陵溪畔崔家酒地上應無天上有南來道士飲一斗醉卧¶
　白雲深洞口其後解去¶
　脞說張志和有奴曰漁童婢曰樵青或問其故曰奴使捧釣¶
　取綸蘆中鼓枻婢使樵蘭薪桂竹裏煎茶¶
王老打麥張洎破瓜¶
　神仙傳王老房州宜君縣人也居於村野頗好道愛客一旦¶
<pb:CK-KZ_JY296_02p110a>¶
　有繿縷道士造門王老與妻延禮之居月餘道士俄遍身惡¶
　瘡王老爲求醫看療益勤道士言不煩以凡藥但得美酒數¶
　斛浸之自愈王老乃爲造酒及熟道士命貯以大甕自加藥¶
　浸之遂入甕二日方出鬚鬢俱黑顏復少年肌若凝脂焉仍¶
　令王老飲之王老時方打麥與其妻子并打麥人共飲皆大¶
　醉道士亦飲云可上天去否於是祥風忽起綵雲如蒸全家¶
　人物雞犬一時飛去空中猶聞打麥之聲今宜君縣西有昇¶
　仙村存焉¶
　楊文公談苑張洎家居城外有一隱士乃呂仙翁姓名洎倒¶
　屣見之索紙筆八分書七言詩一章留與洎頗言將相鼎鼐¶
<pb:CK-KZ_JY296_02p110b>¶
　之意其未句云功成當在破瓜年俗以破瓜字爲二八洎果¶
　得六十八乃其䜟也¶
巫山雲雨姑射冰雪¶
　集仙錄雲華夫人王母第二十三女名瑤姬嘗遊東海還過¶
　江上有巫山焉峰嵓挺拔林壑幽麗巨石如壇留連久之時¶
　大禹理水駐於山下大風卒至崖谷振隕力不可制因與瑤¶
　姬相值拜而求助卽敕侍女授禹策召鬼神因命其神助禹¶
　斬石疏波決塞道阨以存其流禹嘗詣之於崇巘顧眄之際¶
　化而爲石或倏然飛騰散爲輕雲或悠然而止聚爲夕雨或¶
　爲飛龍或爲翔鶴千態萬狀不可親也其後楚大夫宋玉以¶
<pb:CK-KZ_JY296_02p111a>¶
　其事言於襄王王不能訪其道要以求長生築臺於高唐之¶
　館作陽臺之宮以祀之宋玉作神女賦以寓情荒淫託辭穢¶
　蕪高眞上仙豈可誣而降之也¶
　莊子藐姑射之山有神人居焉肌膚若冰雪婥約若處子不¶
　食五穀吸風飲露乘雲氣御飛龍而遊乎四海之外¶
元嘉六舉素卿三絶¶
　朝野僉載唐元嘉少聰俊左手畫圓右手畫方口誦經史目¶
　數羣羊兼成四十字詩一時而就足書一絶六事齊舉時號¶
　神仙童子¶
　實賔錄五代蜀道士張素卿畫獻神仙十二軸歐陽炯爲讚¶
<pb:CK-KZ_JY296_02p111b>¶
　水部員外郎皇居寀八分題之號三絶¶
欒巴斬狸長房訶鼈¶
　神仙傳欒巴聞廬山廟有神與人語於帳中巴未到十數日¶
　廟中神不復作聲遂逃不知所在巴自行逐捕鬼乃化爲書¶
　生到齊齊太守見其姿容妖麗又有才辯乃以女妻之生一¶
　男巴到齊謁太守聞卿有好女壻明於五經可得見否太守¶
　遂令壻出壻拒辭不出巴求之不已壻告婦曰今日出必死¶
　如之何女怪之巴知其不出乃以符付太守壻得符涕泣而¶
　去巴厲聲訶之爲狸遂斬其頭子亦化狸并殺之矣¶
　又費長房爲市椽遇壺公得道能治鬼汝南郡中常嵗鬼怪¶
<pb:CK-KZ_JY296_02p112a>¶
　每來時導從威儀如太守入府打鼓周行及去甚悲後長房¶
　詣府而正值此鬼長房厲聲呼使捉來鬼乃下車叩頭乞得¶
　自改長房呵曰不念温良無故導從唐突郡守復汝眞形須¶
　臾成一大鼈長房令持符送與葛陂君流涕而去使人追視¶
　之至陂鼈死矣¶
雷劒衝斗堯查貫月¶
　晉書斗牛之間有紫氣雷煥曰寶劒之精上徹於天云在豫¶
　章豐城乃掘獄屋基入地四丈得石函中有雙劒一曰龍泉¶
　二曰太阿煥得劍送一與張華一自佩及華誅失劒所在及¶
　煥卒其子眾持劒行經延平津忽於腰下躍出墮水使人入¶
<pb:CK-KZ_JY296_02p112b>¶
　水見兩龍盤合光照水而去煥曾云靈異之物終當化去果¶
　然¶
　仙傳拾遺堯登位三十年有巨查浮於西海查上有光夜明¶
　晝滅海人望其光乍大乍小若星月之出入矣查常浮繞四¶
　海十二年一周天周而復始名曰貫月查¶
張哥呼蝶初平叱羊¶
　散仙傳慶厯間有張九哥者在京師有道術燕王一日登樓¶
　上命呼之嘗賜以酒九哥曰某有小伎欲以悅王可乎王曰¶
　何伎也九哥曰借王帛一疋并金剪一柄王悉與之取羅碎¶
　剪爲蜂蝶狀隨剪皆飛去莫知其數或集王衣或聚美人釵¶
<pb:CK-KZ_JY296_02p113a>¶
　鐶上王驚顧大喜九哥曰恐失王之帛乃呼之一一皆來復¶
　爲羅一端羅中間一缺似一蝶之痕乃一蝶爲宫人所捕也¶
　王曰此一蝶可復歸乎曰不可也若隨呼而來卽可旣久卽¶
　已亦留此爲異也乃別去¶
　神仙傳黃初平家使牧羊有道士將入金華山不歸兄初起¶
　求之不得後於市中見一道士問之道士曰金華山下一牧¶
　羊小兒非是耶初起隨道士往見其弟問羊何在初平曰羊¶
　在山東起往視之但見白石初平叱之白石皆化爲羊¶
順興辟戎進賢罵羗¶
　丹臺新錄李順興年十一與道士籍一日有飛仙千數集空¶
<pb:CK-KZ_JY296_02p113b>¶
　中神光照室命侍經仙郎開九色流霞之藴出經二卷以授¶
　之魏文帝嘗召入都城朝野欽信稱爲李鍊師年三十八大¶
　統六年託疾告終葬日有姪遇於驪山道中謂曰若天子尚¶
　未忘我則可於此作吾像北向居之當爲國家辟北戎之淫¶
　俗也姪還家方知已化遂以實奏遣使發視則空棺而已乃¶
　立祠於沙苑號李聖¶
　眞誥王衍爲晉武帝尚書令其女字進賢爲愍懷太子妃洛¶
　陽陷劉曜石勒掠進賢渡孟津於河中欲妻之進賢罵曰我¶
　皇太子婦司徒公之女而胡羗小子敢干我乎言畢卽投河¶
　中其侍婢名六出復言曰大旣有之小亦宜然復投河中時¶
<pb:CK-KZ_JY296_02p114a>¶
　遇嵩高女眞韓西華出遊而愍之撫接二人遂獲內救外示¶
　死形體實密濟便將入嵩高山令在華陽宫洞中易遷之宫¶
　六出時年二十二三體貌亦整善有心節本姓田漁陽人魏¶
　故浚儀令田諷之孫諷曾有陰德之行以及六出耳¶
孟欽風旋邱林雲翔¶
　晉逸史孟欽得左慈劉根之法百姓歸向之時符堅惡其惑¶
　眾欲誅之俄而欽至堅留之飲酒酣令左右執之欽化爲旋¶
　風而去有告在城東忽前溪水不能渡¶
　眞誥范丘林在華陽宫爲保命丞善長嘯如百鳥之雜鳴或¶
　如風激眾林或如伐鼓之音須臾雲翔其上衝氣動林¶
<pb:CK-KZ_JY296_02p114b>¶
休復妓侮徐姑僧僵¶
　仙傳拾遺陳休復者號陳七子嘗於巴南太守筵中爲酒妓¶
　所侮休復笑視其面須臾妓者髯長數尺泣訴於守守爲祈¶
　謝休復呪一柸酒使飲之良久如舊¶
　廣記徐仙姑者北齊僕射徐之才之女也年數百嵗狀貌常¶
　如二十四五嵗善禁呪之術名山勝景無不周遊多宿巖麓¶
　之中寓止僧院忽爲豪僧數輩微辭巧言侮之姑罵之羣僧¶
　激怒色愈悖姑笑曰我女子也而能棄家雲水不避蛟龍虎¶
　狼豈懼汝鼠輩乎姑卽解衣而卧遽徹其燭僧喜以爲得志¶
　洎明姑理策出山諸僧一夕皆僵立尸坐口不能言姑去數¶
<pb:CK-KZ_JY296_02p115a>¶
　里僧乃如故¶
淮南八公田谷十老¶
　神仙傳淮南王劉安折節下士有八公者詣其門門吏曰王¶
　上欲延壽命以期長生不老之道今公皆老矣公曰若王必¶
　欲見少年謂之有道謹以少矣言訖皆化爲童子色如桃花¶
　高導傳法師嚴達字道通幼有方外志與王延蘇道標程法¶
　明周化生王眞微史道樂于長文張法成伏道崇等十人以¶
　道術相忌同於出處世號十老¶
趙昇取桃田師降棗¶
　神仙傳漢天師將諸弟子登雲臺絶巖之上下有桃一株如¶
<pb:CK-KZ_JY296_02p115b>¶
　人臂傍生石壁下臨不測之淵桃大有實天師謂諸弟子曰¶
　有人能得此桃實當告以道要於時伏而窺者二百餘人股¶
　戰流汗無敢久臨視者莫不却退而還謝不能得昇乃從上¶
　投擲木上足不蹉跌取桃實滿懷天師乃分賜諸弟子後授¶
　以至道白日上昇¶
　高道傳田法師者名仕文古郎人也授三洞經法服餌鍊氣¶
　齋戒修奉未嘗少輟每與人祈福及救疾無不通感卽獲平¶
　愈陳綱嘗請作醮忽神降棗數顆在壇食之則非人間所有¶
　者¶
夢昌戴花子韋被草¶
<pb:CK-KZ_JY296_02p116a>¶
　郡閣雅談伊夢昌不知何許人因夢兩日遂立其名唐末不¶
　仕披羽褐遊山水散逸愛載花又青瑣後集夢昌嘗題攸縣¶
　司空觀仙壇云唯有青松空弄日更無雲鶴暗迷人題黃蜀¶
　葵云露凝金盞滴殘酒檀點佳人噴異香夢昌後尸解人發¶
　其棺無尸¶
　太平廣記宋景公之世有善星文者許以上大夫之位處層¶
　樓延閣之上以望氣象設以珍食施以寶衣忽有野人被草¶
　負笈叩門而進請見景公公延之崇堂語則及未來之兆及¶
　已往之事萬不失一夜則觀星氣晝則執筭披圖不服寶衣¶
　不甘奇食景公謝曰今國喪亂微君何以輔之曰德之不均¶
<pb:CK-KZ_JY296_02p116b>¶
　亂將及矣修德以來人則天降之祥人美其化景公稱善遂¶
　賜姓曰子名之韋卽子韋也¶
萬傳八音韋贈三寶¶
　仙傳拾遺萬寶常者不知何許人也幼達音律因於郊中遇¶
　十許人車服鮮麗麾幢森列召之曰上帝以子天授音律之¶
　性將傳八音於季世故將壞之樂然正始之音子未備知也¶
　命坐乃教以厯代之樂治亂之音靡不周述寶常畢記之由¶
　是羣仙凌空而去寶常自此人間之樂無不精究¶
　神仙感應傳韋弇字景昭因下第遊蜀至鄭氏園亭見仙子¶
　數十左右侍衛華裙麗服非世所覩謂曰予有新曲名曰紫¶
<pb:CK-KZ_JY296_02p117a>¶
　雲今天子奉尚神仙之道吾欲以此樂授與吾子而貢於聖¶
　唐之君以此相託可乎弇曰某儒生耳素非知音固不可爲¶
　也美人曰旣不能余當寓夢以授於天子也然子已至此亦¶
　道分使然願以三寶爲贈其售之可以畢世而富命侍者出¶
　一杯謂之碧瑤杯又出一枕似玉而粟其紋又出一紫玉函¶
　皆光彩瑩徹俱受於弇拜而謝之卽別去回顧失向亭臺矣¶
叔隱仙伯周顗鬼官¶
　丹臺新錄秦叔隱今在華山爲仙伯¶
　眞誥周顗爲鬼官司帥注云周顗字伯仁汝南安城人仕晉¶
　過江位至尚書僕射元帝永昌元年王敦南下遣收於石頭¶
<pb:CK-KZ_JY296_02p117b>¶
　南門被害年五十四嵗追贈光祿開府諡康侯¶
賈躭偷書神通竊丹¶
　逸史賈躭一日令徤卒入枯井中取文書果得數軸皆道書¶
　也遂遣十餘人寫纔畢有道士突入呼賈公姓名叫罵曰爭¶
　敢偷書躭遜謝道士復持去¶
　高道傳輔神通幼孤貧爲人牧牛以自給每於牧所見一道¶
　士往來久而稔熟謂神通曰能爲弟子乎曰可乃引入水汝¶
　宜隨之無憚旣入見所居嚴潔有藥囊丹竈使神通看火兼¶
　教黃白術經三年神通輒思人間會道士出乃竊丹別貯之¶
　旣歸問丹所在則隱而不言道士嘆息曰吾本與汝道要今¶
<pb:CK-KZ_JY296_02p118a>¶
　若是曷足授教雖備解諸法然無益長生遂引去¶
廖沖鶴骨平阿玉顏¶
　實賔錄唐蔣防爲連州靜福山廖先生碑曰沖先生名也清¶
　靈先生字也靜福先生家也先生之名玉堂金簡之名矣先¶
　生之家紅霞外景之家矣至於鶴骨松貌味淳含虛寓形人¶
　間天地無累與夫扶桑公陶隱居張天師爲師友矣¶
　神仙傳劉平阿不示名字漢末爲九江平阿長因以爲號行¶
　醫救人見人之病如己之病後遇神人授以隱存之道服日¶
　月精氣居方臺館其顏色如玉¶
守眞三劒楊寶四環¶
<pb:CK-KZ_JY296_02p118b>¶
　翊聖傳建隆初黑殺降謂張守眞曰汝乃貞潔之士可以驅¶
　邪吾先授汝劒法爲民除妖然劒法有三以銅鐵煅爲利刃¶
　吾目一視便可用之有疾者但揮之邪氣自釋地祇作孽水¶
　族生妖以上劒治之山澤怪異以中劒治之魍魎害人以下¶
　劒治之¶
　續齊諧志楊寶見一黃雀爲鴟所搏寶取置梁上啖以黃花¶
　毛羽成朝去暮來夜有黃衣童子曰我王母使者昔使蓬萊¶
　爲鴟所搏承君見救以四環與寶曰令君子孫潔白位登三¶
　公事如此環寶生震四世名公¶
<pb:CK-KZ_JY296_02p118b>¶
#+PROPERTY: JUAN 009
<pb:CK-KZ_JY296_02p118b>¶
赤脚仙人黃髮老叟¶
<pb:CK-KZ_JY296_02p119a>¶
　括異志樂學士史景德末爲西京留臺御史嘗夢一人具冠¶
　服稱帝命來召俄見宮闕壯麗因問使者云此帝所也旣升¶
　陛見帝謂曰而主求嗣吾爲擇之少選一人至帝曰中原求¶
　嗣汝往勿辭頓首求免者再三帝曰往哉遂唯而去傍拱立¶
　者曰此南嶽赤脚李仙人也嘗酣於酒明年果生仁宗皇帝¶
　拾遺記李聃衰周之末居反景日室之山與世人絶跡惟有¶
　黃髮老叟五人或乘鴻鶴或衣羽毛耳出於頂瞳子皆方面¶
　色玉潔手握青筠之杖與聃共談天地之數及聃退迹柱下¶
　史求天下服道之術四海名士莫不爭至五老卽五方之精¶
　也¶
<pb:CK-KZ_JY296_02p119b>¶
景唐玉案明星石臼¶
　稽神錄崔景唐汝陰人有道士自言姓梅來訪崔崔客之數¶
　月景唐市得玉案將之壽春以獻節度使高審思爲梅曰先¶
　生但居此吾將詣壽春旬日而還使兒姪輩奉事無所憂也¶
　梅曰予乃壽春人也將北訪一親知亦將還矣君其先往也¶
　久居于此思有以奉報君家有水銀乎曰有卽以十兩奉之¶
　梅乃置鼎中以火煉之少頃卽成銀矣謂景唐曰贈此爲路¶
　粮君至壽春可於城東訪吾家也由是別去崔後至城東求¶
　訪梅氏數日不得村人皆曰此中無姓梅爲道士者唯淮南¶
　王廟中有梅眞人像得非此耶如其言訪之果梅眞君矣自¶
<pb:CK-KZ_JY296_02p120a>¶
　後不復遇¶
　集仙錄明星玉女者居華山服玉漿白日昇天山頂石龜其¶
　廣數畝高三仞有五石臼號曰玉女洗頭盆其中水色碧淥¶
　澄澈雨不加溢旱不減耗祠內有玉石馬一匹焉¶
何姑故人李昇舊友¶
　摭遺洪州袁夏秀才侍親過永州因見何仙姑曰吾鄉有故¶
　人亭永亦有之此是則彼非此非則彼是幸仙決之也仙曰¶
　此亭名因選詩而得之也選詩曰洞庭值歸客瀟湘逢故人¶
　夫洞庭之水與瀟湘之流一源耳今永之境湘水出其左瀟¶
　水會其右以二水所出故爲永字今永剏此亭得其實也彼¶
<pb:CK-KZ_JY296_02p120b>¶
　則非也因贈詩曰全永從來稱舊郡瀟湘源上搆軒新門前¶
　自古有流水亭上如今無故人風細日斜南楚晚鳥啼花落¶
　浙東春因君問我昔時事江左亭名不是眞¶
　集仙傳李昇字雲舉有煉氣養形之術元稹廉察浙東白居¶
　易出牧錢塘以昇舊友皆慕昇之文學道術邀致於賔席問¶
　昇云當太平何不就榮祿而爲布衣先生徐吟曰生在儒家¶
　偶太平玄纁重滯布衣輕安能世路趨名利臣事玉皇歸上¶
　清¶
成子蛇噬陳純鶴嘔¶
　眞誥昔閭成子少好長生學道四十餘年後入荆山中積七¶
<pb:CK-KZ_JY296_02p121a>¶
　十餘嵗爲荆山山神所試成子謂是眞人拜而求道而爲大¶
　蛇所噬殆至於死賴悟之速而存太上想七星以却之因而¶
　得免¶
　青瑣陳純至桃源愛其溪山秀絶裹糧沿溪尋勝凡九日至¶
　萬仞絶壁下夜聞壁間人語純糧盡困卧忽聞美香有巨花¶
　十餘片流出因取食之復見青衣採蘋岸下乃詰之曰此卽¶
　三源夫人之地中秋夕三仙將會於此俄三夫人邀入見碧¶
　窗朱戸非世所有宴會樂作與純酬唱極洽仍戒曰君愼無¶
　往南軒純潛往軒中見案間有一玉笛試取吹之忽見故鄉¶
　人物山川儼然妻兒聚會笑語久之不見純不覺嘔一卵墮¶
<pb:CK-KZ_JY296_02p121b>¶
　地化鶴飛去仙責曰不聽吾戒莫非命也後三十年復當來¶
　此乃以舟送純歸¶
四明賔友九宫仙嬪¶
　眞誥魏武帝爲北君太傅孫策漢高祖晉武帝荀彧爲四明¶
　賔友¶
　女仙傳帝高辛時蜀地未立君長無所統攝遞相吞噬蠶女¶
　之父爲鄰所掠唯所乘馬猶在女念其父殆廢飲食其母慰¶
　撫之因誓於眾曰有得父還者以此女妻之然無能得父歸¶
　者一旦其馬絶絆而去載其父歸自此馬嘶鳴不肯飲嚙父¶
　曰誓於人馬配人而偶非類可乎父怒射殺之曝其皮於庭¶
<pb:CK-KZ_JY296_02p122a>¶
　女過其皮忽起卷女飛去旬日皮復棲於桑女化爲蠶食桑¶
　吐絲成繭衣被人間父母念之不已忽見蠶女乘雲駕此馬¶
　自天而下謂父母曰太上以我孝授以九宫仙𡣕無復憂念¶
　也沖雲而去蜀之風俗宫觀皆塑女子披以馬皮謂之馬頭¶
　娘子以祈蠶桑焉¶
鬱夷金霧蒼梧珠塵¶
　拾遺記蓬菜東有鬱夷國時有金霧常浮轉低昂有如山架¶
　樓室常向明以開戸牖及霧滅歇戸皆向北又岱輿山南平¶
　沙千里色如金若粉屑靡靡常流鳥獸行則没足風吹沙起¶
　如霧亦名金霧¶
<pb:CK-KZ_JY296_02p122b>¶
　又舜時有鳥如雀自丹洲而來吐五色之氣氤氲如雲名曰¶
　憑霄雀能羣飛啣青沙珠輕細風吹塵起名曰珠塵今蒼梧¶
　之外山人採藥時得青石圓結如珠服之不死帶之身輕故¶
　仙人方因遊南嶽七言贊曰珠塵圓靜輕且明有道服之得¶
　長生¶
馬明救病峭嵓拯貧¶
　列仙傳馬明生者少爲縣吏爲賊所殺垂死遇神人以藥救¶
　之卽活方知長生之術有驗遂隨之負藥笈至廬山以受道¶
　要馬明自後周遊天下勞苦辛勤願合藥以救人病不願昇¶
　天每居人間人多不知其神仙也¶
<pb:CK-KZ_JY296_02p123a>¶
　高道傳譚峭岩者茅山道士寶厯中遊天台江浙間貌如二¶
　十許人人亦不知其有道務以陰功救物常遺金於塗以拯¶
　貧乏或報之殊不認問其故則曰陰眞君化土爲金以賑不¶
　足吾恨未能且無用之物以遺人亦何怪久而知其有神丹¶
　化金¶
于章剪祟元澤笞神¶
　高道傳法師于章字長文開皇間受黃化丈人太極眞公六¶
　十甲子及五帝五嶽符印凡百三十六首并論天地原流符¶
　之本末置壇法式乃錄受符日月及眞仙誥訣次第記之由¶
　是知師通冥之心與日俱進故除妖剪祟其神變不可量而¶
<pb:CK-KZ_JY296_02p123b>¶
　流俗霑惠日益多矣¶
　又左元澤温州青障觀有土地里人常以血食祀之苟祀之¶
　不至則爲祟元澤以杖笞神背三下翌日有大狸死於庭背¶
　有杖痕者三里人復夢神告曰託附吾者爲仙官杖死愼勿¶
　以血食祭我也¶
禹鈞五枝季卿一葉¶
　竇諫議錄竇禹鈞嘗夢祖考告以無子及壽數不永後十年¶
　復夢其祖考告之曰汝三十年前實無子分又壽促我私告¶
　汝今汝自數年以來名掛天曹陰府以汝有陰德延算三紀¶
　賜五子皆榮顯仍以福壽而終死後當留洞天充眞人位故¶
<pb:CK-KZ_JY296_02p124a>¶
　馮道贈禹鈞詩曰燕山竇十郎教子以義方靈椿一株老仙¶
　桂五枝芳蓋謂此也¶
　仙傳拾遺陳季卿因遊長安青龍僧舍會一老翁與季卿擁¶
　鑪以坐見壁上有寰海華夷圖季卿嘆曰十年辭家辛苦萬¶
　里何由泳淮泛洛至于家山耶翁笑曰此不難致命侍童折¶
　堦前一竹葉置於圖中渭水之上注目於此舟可如向來之¶
　願矣季卿瞪目覺渭水波動竹葉已成巨舟恍然舟泛遂及¶
　於家見兄弟妻子忻喜迎拜復辭家登舟至渭濵歘然如夢¶
　坐在畫圖之前仙翁擁鑪如舊季卿謝之因問翁姓名翁曰¶
　吾不欲姓名示於人間但居終南山已七百年矣子有道骨¶
<pb:CK-KZ_JY296_02p124b>¶
　故相値爾¶
馮俊負囊王遙擔篋¶
　原化記廣陵馮俊以傭賃資生常遇一道士於市買藥置一¶
　囊可重百餘斤售俊負之至六合乃登小舟頃之忽抵廬山¶
　星子灣也見平湖渺然山嶺疊秀道士上岸行約五六里至¶
　一山下有大石方數丈道士以石扣之石遂開有二小童出¶
　於石間洞中有數道士奕棋戲笑道士曰擔人甚飢乃與胡¶
　麻飯食之謂俊曰勞汝遠來授與錢一千文俊辭歸乃指一¶
　石若虎形狀令俊乘之道士鞭石其去如飛不覺已在廣陵¶
　門外比至家昏暝方始舉燭解腰下皆金錢也¶
<pb:CK-KZ_JY296_02p125a>¶
　神仙傳王遙遇雨使弟子以九節杖擔篋不沾濕¶
盧生叱賊劉馮止劫¶
　酉陽雜爼盧生者因到復州與數人閑行途遇六七人盛服¶
　俱帶酒氣逆鼻盧生忽叱之曰汝等所爲不悛性命無幾其¶
　人悉羅拜塵中俯伏聽命其侣訝之盧曰此輩劫江賊也其¶
　異如此¶
　神仙傳劉馮者沛人也有軍功學道時長安諸賈客隨馮行¶
　雜貨萬金忽山中逢劫賊數百人仗白刃張弓四面馮語賊¶
　曰汝輩居官食祿我夫佃婦織云何斷道危人利已於是賊¶
　愈怒馮大聲曰天兵先打賊一時反手自縛口中血出欲死¶
<pb:CK-KZ_JY296_02p125b>¶
　餘者尚能語乃乞活改惡爲善馮曰本欲盡殺汝馮敕天兵¶
　放賊皆立起也¶
野夫一柺子芝二榼¶
　冷齋液話劉野夫跛足拄一柺每嵗必至洛中看花爲人談¶
　噱有味嘗作長短句曰跛子年來形容何似儼然一部髭鬚¶
　世間許大柺上有工夫選甚南州北縣逢著處酒滿葫蘆醺¶
　醺醉不知來日何處度朝晡洛陽花看了歸來帝里一事全¶
　無與瓠羹餺飥再作門徒驀地思量下水輕船上蘆蓆橫鋪¶
　呵呵笑睢陽門外有箇好西湖¶
　神仙感遇傳王子芝字仙苗常遊京洛間蒲帥瑯琊公重盈¶
<pb:CK-KZ_JY296_02p126a>¶
　作鎭之初年仙苗居於紫極宫王待之甚厚又聞其嗜酒日¶
　以二榼餉之仙苗自云是河南緱氏族狀貌常如四十許人¶
　好養氣然莫知其甲子也¶
李釣不餌陶琴無絃¶
　高道傳道士李道盛與鄭遨羅隱之爲友遨種田隱之貨藥¶
　以自給道盛有釣魚術釣而不餌又能化石爲金遨嘗驗之¶
　信而不求俱好酒能詩善弈棋長嘯有大瓢云可辟寒暑置¶
　酒於其中經時味不壞日携就花木水石間一觴一詠嘗因¶
　酒酣聯句鄭曰一壺天上有名物兩箇世間無事人羅曰醉¶
　却隱之雲叟後不知何物是天眞¶
<pb:CK-KZ_JY296_02p126b>¶
　晉隱逸傳陶潛字元亮性不解音唯蓄無弦琴一張每因朋¶
　酒之會則撫而和之但識琴中趣何勞弦上聲¶
炎皇鑽火封子隨煙¶
　仙傳拾遺燕昭王卽位好神仙之道仙人甘需事之王行道¶
　旣久谷將子乘虛而集告於王曰西王母將降觀爾之所修¶
　示爾以靈元之要後一年王母果至與王游燧林之下說炎¶
　皇鑽火之術燃綠桂膏以照夜忽有飛蛾啣火集王之宫得¶
　員邶沙珠結而爲珮登握日之臺得神鳥所啣洞光之珠以¶
　消煩暑自是王母三降於燕宫而昭王徇於攻取不能遵甘¶
　需澄清之旨王母亦不復至¶
<pb:CK-KZ_JY296_02p127a>¶
　列仙傳甯封子者黃帝時人也世傳爲黃帝陶正有人過之¶
　爲其掌火能出入五色煙久則以教封子封子積火自燒而¶
　隨煙氣上下¶
伯仁西補庾生東遷¶
　眞誥定錄君云近見周伯仁補爲西明公中都護中都護如¶
　世間太傅之官也¶
　又庾生者晉庾亮太尉也大帝補爲吳越鬼神之司王事靡¶
　盬斯亦勞矣元子云庾生今遷爲東海侯¶
昌齡策杖世雲乘船¶
　西清詩話頴陽石唐山一峰雄秀上有石室卽邢和璞算心¶
<pb:CK-KZ_JY296_02p127b>¶
　處也治平中許昌齡安世蚤得神仙術策杖來居天下傾焉¶
　後遊太清宫時歐陽文忠公守亳社公生平不道釋聞之邀¶
　致州舍與語豁然有悟贈之詩云綠髮青瞳瘦骨輕飄然乘¶
　鶴去吹笙郡齋坐覺風生竹疑是孫登長嘯聲公又嘗書昌¶
　齡南莊相對北莊居更卜深山十里餘幽徑每尋樵徑上眞¶
　情還與世情疎雲山犬吠流星過天外雞鳴曉日初昨日有¶
　人相問訊旋將落葉寫回書讀此想見其人矣¶
　西山記吳猛字世雲嘗乘鐵船於廬山之頂俄有赤龍負之¶
　而遊於海¶
越溪道士少室仙伯¶
<pb:CK-KZ_JY296_02p128a>¶
　摭遺秦川城北山絶頂之上有隗囂宫宫之壯麗莫得狀之¶
　門限皆琢青玉爲之瑩徹如瑠璃蜀中道士云古仙人有詩¶
　在限下土際求之果爾其詩曰越溪道士人不識上天下天¶
　鶴一隻洞門深鎖玉窗寒滴露研硃㸃周易¶
　王氏神仙傳王仙君以天復初自上黨雲遊經北邙緱氏入¶
　嵩山放志林谷迷其所之嵗餘門人道士與其弟姪自壺關¶
　大行南遊嵩少厯問所經宫觀物色求之乃於嵩山西北絶¶
　崖中見之仙君端居嚴竇之內宴坐凝然門人等皆炷香瞻¶
　禮不忍捨去君曰太上以我夙有微功召爲少室仙伯仙凡¶
　路隔勿復悲戀言訖騰空而去¶
<pb:CK-KZ_JY296_02p128b>¶
畢靈引艘仙柯拔宅¶
　晉史畢靈建昌人也性少言與小人羣居多見侵辱而無愠¶
　色邑里號之癡時順陽樊長賓爲建昌令發百姓作官船於¶
　建城山中船成當下水以二百人引一艘不能動方請益人¶
　靈曰此以過足但部分未至耳靈請自牽之惟用數人而去¶
　如流眾大驚怪咸稱其神¶
　北夢瑣言唐儀鳳中青城縣橫源翠圍山下有民王仙柯服¶
　道士所遺靈丹拔宅上昇已具仙傳拾遺¶
瞿生捶遁羅郁罪謫¶
　廣記道士瞿生被師捶急遁入一室穴中頃時持一棋子出¶
<pb:CK-KZ_JY296_02p129a>¶
　曰適遇秦人下棋留飲此棋子乃秦之物也師視棋子狀如¶
　小龜光潤如玉¶
　眞誥蕚綠華女仙之眞也於晉昇平間降于羊權之家云我¶
　本九嶷山得道神仙羅郁是也以罪謫暫降混濁之世以償¶
　其過乃謂權曰無思無慮無貪無求無事無爲行人所不能¶
　行學人所不能學恬淡苦勤內行故我行之已九百年矣今¶
　授汝以尸解之訣權亦得道今在湘山不出¶
千韶天書王褒神策¶
　續仙傳葉千韶事西山道士學十二眞君之術隱居深山遇¶
　神將帶劒佩龍虎符有黃衣綠衣二人執簿書前拜曰天命¶
<pb:CK-KZ_JY296_02p129b>¶
　授君此簿神將吏兵充備役使以救世人千韶授天書閱之¶
　若人間之兵籍也有事呼召卽至自後凡有邪崇聞千韶之¶
　名自愈得符者終身不病人皆以爲神¶
　王氏神仙傳王褒入華山一夕忽聞簫鼓之音千乘萬騎浮¶
　空而下見一神人曰吾乃太極眞人聞子劬勞山林未該眞¶
　要良可愍也後命郭靈蓋授君神策玉璽拜爲清虛眞人理¶
　小有洞天事¶
自東擊虺趙昱斬蛟¶
　傳奇韋自東遇一道士曰吾合龍虎丹信宿將成多有妖魔¶
　須得勇夫烈士仗劒攔截藥成當分惠自東從道士之高峰¶
<pb:CK-KZ_JY296_02p130a>¶
　石洞燒丹之室道士曰五更初仗劒立洞門見精怪擊之無¶
　懼也俄有巨虺來自東以劒擊之而去¶
　異人錄趙昱從道士李珏隱青城山隨煬帝知其賢起爲嘉¶
　州太守時犍爲潭中有老蛟爲害昱涖政五月沒舟船七百¶
　艘昱大怒率甲士千人夾江鼓噪聲振天地昱持刀沒水有¶
　頃江水盡赤石崖傾吼如雷昱左手執蛟頭右手持刀奮波¶
　而出¶
韋見斷筆曹視朿茆¶
　廣記唐西川採訪使韋行武有姪曰子威有部卒丁約者執¶
　役於部下一日別去不可留曰五十年近京相見子威自後¶
<pb:CK-KZ_JY296_02p130b>¶
　尋訪絶亡蹤跡子威後調官道由驪山旅舍聞通衢諠甚出¶
　視之則兵仗嚴衛桎梏纍纍其中一人乃約也子威驚認之¶
　際丁笑密謂威曰尚記臨邛別否一瞬五十年矣威問何爲¶
　而致此耶約曰吾言之久矣何逃哉威問所須云須筆威搜¶
　囊中以進臨刑之日之威往觀丁亦目子威微笑及揮刃之¶
　際子威獨見斷筆霜鋒倏及之次而丁囚已躍出謂威曰自¶
　此遐遁矣勉於奉道猶隔兩塵當候於崑崙石室言訖而去¶
　道謂之塵釋謂之劫俗謂之世也¶
　丹臺新錄左慈字元放能變化術曹操求之不與曹公欲殺¶
　之徧令逐捕人見慈卽當殺之數日或有見慈者輒便就斬¶
<pb:CK-KZ_JY296_02p131a>¶
　持其頭以白曹公公大喜就視之乃一朿茆耳¶
左蛟蹙縮陳虎咆哮¶
　高道傳左元澤居一巖室左右有大竹十本前池於曲渚中¶
　有碧芙蓉數十朶文禽數十隻類鸂鶒遊泳其間嘉其趣因¶
　宿室中至夜有物環其身旣覺唯瞑目坐忽達旦方解去視¶
　其布褐唯聞腥涎是夕復坐室中布綱步以伺之果一物自¶
　池出長數丈兩目光射人若蛟螭狀甫巖呵喻徐而蹙縮入¶
　池因戒曰後學輩無術愼勿獨棲巖穴也¶
　又正懿先生姓陳名寶熾誦大洞經通感故珍禽異獸常來¶
　侍衛每朝老子祠及八節投龍簡則白虎馴繞左右導從往¶
<pb:CK-KZ_JY296_02p131b>¶
　來人或有惡意則咆哮震奮觸觀左之槐使彼惡者驚畏自¶
　匿因號曰考虎木¶
公昉遺鼠忠恕稱猫¶
　仙傳拾遺唐公昉師李八百得其神丹遂舉家拔宅昇天雞¶
　犬皆去唯鼠空中自墮腸出一月三易其腸今山下有拖腸¶
　鼠朿廣微所謂唐鼠也¶
　志林郭恕字忠恕周廣順中爲周易博士貶乾州司戸秩滿¶
　遂不復仕多遊岐雍京洛間縱酒逢人無貴賤常口稱猫遇¶
　山水佳處輙絶糧不食盛夏曝日中體不沾汗窮冬大寒鑿¶
　河冰而浴傍冰皆釋復卒葬於道傍及改葬視之空空如蟬¶
<pb:CK-KZ_JY296_02p132a>¶
　蛻焉¶
趙熙救惠董奉活爕¶
　眞誥趙熙漢時爲幽州刺史能濟貧人於河中救王惠等於¶
　誅族數十事其身得詣朱陵而子孫並在洞天中¶
　神仙傳董奉字君異時杜燮爲交州刺史得毒病死三日奉¶
　時在南方往以三圓藥納口中食頃燮開目動手足顏色還¶
　故半日能起坐遂活人問其故曰初見赤衣吏追云董眞君¶
　有命遂得回耳¶
邠公觀像曹王出獵¶
　廣記杜邠公悰幼時嘗至昭應縣與羣兒戲於野外有一道¶
<pb:CK-KZ_JY296_02p132b>¶
　士獨呼悰以手摩挲曰郎君勤讀書勿與諸兒戲指其觀曰¶
　吾居此頗能相訪否旣去悰卽詣之見荒村古觀巋然一殿¶
　存焉內有老君像初道士半面紫黑色至是詳觀頗類向者¶
　所見之道士也乃半面爲漏雨所淋也¶
　原化記唐曹王貶衡州時有張山人伎術之士也王嘗出獵¶
　得鹿十頭圍已合失之不知其處召山人問之山人曰此是¶
　術者所隱耳遂索水以術禁之俄於水中見一道士長纔及¶
　寸負囊杖而行王問山人曰可追否曰可王令追之道士笑¶
　而來王問鹿何在道士曰向見鹿卽死故哀而隱之今在山¶
　側王遣人視之皆隱於小坡而不動王笑而遣之¶
<pb:CK-KZ_JY296_02p133a>¶
童子回舟老翁負笈¶
　稽神錄婺源公山二洞有穴如井咸通末有鄭道士以繩縋¶
　下百餘丈傍有光往視之路窮阻水隔岸有花木二道士對¶
　棋使一童子刺舟而至問欲渡否答曰當還童子回舟而去¶
　鄭復縋而出明日井中有石筍塞其口自是無入者¶
　幽怪錄侯遹劒門外見四黃石大如斗收之皆化爲金遹貨¶
　財百萬市美妾百餘人大第良田甚多忽一老翁負笈曰吾¶
　來求君償債將我金去不記憶乎盡取遹伎妄投於笈亦不¶
　覺窄須臾已失所在後數年見老翁携伎行問之皆笑不言¶
　逼之又失所在¶
<pb:CK-KZ_JY296_02p133b>¶
子陽桃皮田鸞柏葉¶
　眞誥黃子陽魏人也少知長生之妙入博落山中學道九十¶
　餘年但食桃皮飲石中黃水後遇司馬季主遂得度世¶
　廣記田鸞入華山遇異人指柏木示之曰此長生藥也何求¶
　於遠鸞歸服柏葉數年自覺身輕一夕夢神仙持節相引入¶
　洞眾仙皆曰服柏仙人來勒名上清玉策金字復告之曰爾¶
　且止於人間候有位卽召遂悟自後隱於嵩陽百二十三嵗¶
　少容¶
<pb:CK-KZ_JY296_02p133b>¶
#+PROPERTY: JUAN 010
<pb:CK-KZ_JY296_02p133b>¶
郭無四壁劉有二囷¶
　眞境錄郭文字文舉嘗於華陰山石室中得神虎內眞紫元¶
<pb:CK-KZ_JY296_02p134a>¶
　丹章值晉室衰乃負笈入餘杭大滌山伐木倚林苫覆爲舍¶
　不置四壁葛裘鹿巾區種菽麥及採箬以貿鹽酪或餘食卽¶
　施貧者乾符中封靈曜眞君山中遺跡甚多¶
　晉逸史劉驎之字子驥少尚質素虛退寡欲不修儀操人莫¶
　知之好遊山澤志在遯逸嘗採藥至衡山深入忘返見有一¶
　澗水水南有二石囷一囷閉一囷開深廣不得過欲還失道¶
　遇伐薪人問徑僅得還家或說囷中皆仙靈方藥諸雜物驎¶
　之欲更尋索終不知處也¶
孝成朿帶自然綸巾¶
　丹臺新錄梁諶字孝成諶好樂仙道年十七爲道士卽持齋¶
<pb:CK-KZ_JY296_02p134b>¶
　誦經廣建功德濟諸苦厄視地而履恐傷含氣有鳥獸當衢¶
　每下路避之見人卑恭泊然虛靜一旦謂弟子王子年曰吾¶
　屬良友待我於南津當往彼爾可知之乃束帶南出子年隨¶
　之惟覺雲氣鬱鬱紘覆林谷良久諶忽踊身騰雲倏已不見¶
　遙聞鼓吹之音而已¶
　本朝蒙求趙自然太平州人夢一人綸巾素袍鬚髮斑白自¶
　云姓陰引之登山曰汝有道氣教以辟穀法乃出青柏枝令¶
　㗖夢中食之及覺遂不食¶
青巾佳客白衣老人¶
　神仙傳陳希夷先生一日謂門人賈昇曰今日有佳客至速¶
<pb:CK-KZ_JY296_02p135a>¶
　報少頃一人衣褐青巾扣門賈走報其人已行賈逐之見一¶
　老人衣鹿皮賈問前老人去遠否老人曰此是神仙李八百¶
　動則八百里而鹿皮老人亦不見先生曰老人者乃太清得¶
　道白鹿先生也今旣不見鹿皮者又去吾不可久留乃返眞¶
　漢武傳武帝出遊岱山遇一白衣老人耳聳於頂髮垂於肩¶
　頭有數尺之光帝異而問之老人曰予聞嵩山有菖蒲一寸¶
　九節服之長生遂不見帝曰此乃岳神也時王興聞之服菖¶
　蒲得仙¶
酆丹一斗翁藥千緡¶
　續仙傳處州松陽乃張天師修眞之所酆去奢慕前人之迹¶
<pb:CK-KZ_JY296_02p135b>¶
　結菴以居朝夕焚修山南有一巨石嘗坐其上感神人告之¶
　曰天師丹劒在此石下可以取之師曰此石天設非人力可¶
　加神人曰勤修不怠丹劒可致師如其言不三年神人送丹¶
　一斗劒一口師後施丹治病功成上昇¶
　又賣藥翁莫知其姓名常提一大葫蘆賣藥人以疾苦求藥¶
　得錢不得錢悉與之無不神驗或戲問之有大還丹否曰有¶
　一粒厥直千緡人皆笑之以爲風狂後於長安賣藥抖擻其¶
　葫蘆已空只餘一粒安於掌中曰百年賣藥無一人買者深¶
　可哀哉今當自喫藥方入口足下五色雲生騰空而去¶
銅牌誌鹿金盆射鵲¶
<pb:CK-KZ_JY296_02p136a>¶
　高道傳明皇狩于咸陽獲大鹿命庖人欲烹之張果奏曰此¶
　仙鹿也已滿千嵗昔漢武元狩五年臣曾侍從畋之于上林¶
　獲此鹿乃放之時以銅牌誌於左角遂命驗之果然有銅牌¶
　二寸許但文字彫暗耳¶
　又軒轅集宣宗嘗召入問長生可致乎集曰絶聲色薄滋味¶
　哀樂一致德施無偏自然與天地合德日月齊明雖堯舜禹¶
　湯之道自可致況長生久視乎及退又以金盆覆白鵲試之¶
　時集方休於館謂中人曰皇帝安能更令老夫射覆乎中人¶
　不諭其意上復令速至集纔及玉陛謂上曰盆下白鵲宜放¶
　之上大笑¶
<pb:CK-KZ_JY296_02p136b>¶
李明合丹伯眞採藥¶
　茅山記李明長官避世不仕隱句曲鬱岡山合丹丹成而昇¶
　玄洲除大卿之任至今舊迹壇井存焉¶
　眞誥姜伯眞入猛山中行道採藥奄遇仙人令伯眞平倚日¶
　中其影偏仙人曰子知道之貴而篤志學之不知不正之爲¶
　失君欲使心正常以日出時錯手著兩肩上以日當心覺腹¶
　煖則心正矣常行之爲佳¶
葛氏蛟帳女媧雲幕¶
　徂異志九夷山樵者婦諸葛氏感時疾數日起白舅姑曰新¶
　婦不唯疾平復且得仙矣俄出門乘雲而去又數日復回云¶
<pb:CK-KZ_JY296_02p137a>¶
　天上樓觀皆碧玉碾成窗戸悉以珠密綴蛟絲帳幔五色相¶
　照行空明中燃不死之香我今暫來相看俄有五色車駕雙¶
　龍力士御之女童爲從婦乘之冉冉而去¶
　事始云女媧氏作雲幕又煉五色石以補天¶
劉安雞犬靜之龜鶴¶
　續仙傳劉安卽漢高祖之孫也安好神仙煉大丹丹成乃去¶
　時人傳云安臨去時有餘藥在器內置於庭中雞犬舐啄盡¶
　得昇天故人云雞鳴天上犬吠雲中¶
　列仙傳蕭靜之絶粒學道一日掘地得一物似人手卽時食¶
　之遇一異人告之曰子必餌仙藥矣子所食者肉芝也得肉¶
<pb:CK-KZ_JY296_02p137b>¶
　芝食者壽齊龜鶴宜隱山林以期至道遂遁去¶
德休霹靂王興雲車¶
　神仙傳曹德休自言從東海青嶼山來遊於江西人見之三¶
　十餘年顏貌不改有疾者以符藥救之無不愈有一女年二¶
　十餘將聘於人忽有邪物所魅百方治之益甚其父詣德休¶
　具陳病狀德休曰汝家居近山溪有潭穴汝女春月閑步溪¶
　側爲蛟所窺以拘攝精魂入其穴矣可將吾一符投於潭中¶
　少頃有驗投符後忽見潭水翻涌水中霹靂聲須臾有一物¶
　浮出長二丈餘形如烏蛇頭若大杓已劈死矣女病亦尋愈¶
　王氏神仙傳王興蜀人昔爲蒲江主簿而境有靈迹興喜之¶
<pb:CK-KZ_JY296_02p138a>¶
　遂去官隱於山中九年忽見洞中瓊花吐艷金蟾跳躍遂入¶
　洞中得仙丹服之卽時乘雲車上昇今人以洞號主簿治自¶
　此始也¶
浮胡白豹雷公黃蛇¶
　神仙傳施存眞人號浮胡先生師黃蘆子得三皇內文驅策¶
　虎豹之術隱衡嶽石室山每跨白豹出入晉元康間白日騰¶
　昇¶
　廣異記武勝之嘗於江灘見雷公逐一黃蛇或以石投之鏗¶
　然有聲雷公飛去得一銅劒有文云許旌陽眞君斬蛟第三¶
　劒¶
<pb:CK-KZ_JY296_02p138b>¶
無競懷果孫鍾設瓜¶
　青瑣李無競入都調官至朱遷鎭有匄者喧爭於路一嫗曰¶
　我終身乞匄聚得少金此子貸去不償無競取金如所逋數¶
　與匄者謝曰吾實逋其錢君行路人能償之又解其鬭何以¶
　報德吾家在隆和曲筠栅青簾乃所居也子能訪我否無競¶
　異之卽往焉入門見數匄者擁鑪共火喜見於色命坐具小¶
　酌無競頗疑其人終不飲但濡脣而已時大寒盤中皆夏果¶
　取小御桃三枚懷歸丐者以詩送曰君子多疑卽多誤世人¶
　無信卽無誠吾家路徑平如砥何事夫君不肯行無競至邸¶
　取桃視之乃紫金也後琢其金爲酒器年七十面色紅潤豈¶
<pb:CK-KZ_JY296_02p139a>¶
　酒濡脣之力乎¶
　幽冥錄孫鍾少時家貧種瓜瓜熟有三人來乞瓜鐘爲設瓜¶
　曰我司命也化白鶴飛去¶
陵陽沆瀣曼卿流霞¶
　列仙傳陵陽子春食朝霞夏食沆瀣是夜半天地玄黃之氣¶
　也霞日初出青黃氣卽朝霞也¶
　抱朴子項曼卿河東蒲坂人入山修道一日有仙人來迎到¶
　天上見紫府金牀玉几仙人飲以流霞一杯輙不飢渴忽思¶
　家爲帝所斥遂還河東呼爲斥仙人¶
明皇紫雲元之絳雪¶
<pb:CK-KZ_JY296_02p139b>¶
　宣室志唐明皇夢仙子十餘輩御卿雲下列於庭各執樂器¶
　而奏之其度曲清越殆非人世也及樂闋有一仙子前而言¶
　曰陛下知此樂乎此神仙紫雲曲也今傳授陛下爲唐正始¶
　音明皇甚喜卽傳教焉及寤以玉笛吹令習之盡得其節奏¶
　仙傳拾遺申元之不知何許人開元中詔至上都開元觀恩¶
　渥愈厚明皇與論道動移晷刻嘗命趙雲容侍元之茶藥意¶
　甚恭恪乘閑乞藥少許以延其生元之曰我無所惜但爾不¶
　久處世耳愈切懇告乃與絳雪丹一粒曰服此丹死必不壞¶
　但能大其棺廣其穴含以珠玉疏而有風魂不蕩空魄不淪¶
　翳百年外可以復生此爲太陰煉形之道後雲容從幸東洛¶
<pb:CK-KZ_JY296_02p140a>¶
　病於蘭宫得以此事白於貴妃如其所謂¶
道元觀燈知微翫月¶
　仙傳拾遣葉法善天師字道元開元初正月望夜明皇移仗¶
　上陽宫以觀燈焉尚方匠毛順心結綵樓三十餘間金翠珠¶
　玉間厠其內樓高百五十尺微風所動鏗然成韻以燈爲龍¶
　鳳螭豹騰擲之狀似非人力上見大悅師曰影燈之盛固無¶
　比矣然西京今夕之燈亦以如此適自彼來上異其語今欲¶
　一往得乎曰此易爾於是令上閉目俄而至焉上稱其盛者¶
　久之請迴復閉目頃之已在樓下而歌舞之曲未終上於涼¶
　州以鐵如意貫酒翌日命中使託以他事求如意以還驗之¶
<pb:CK-KZ_JY296_02p140b>¶
　非謬¶
　三水小牘道士趙知微有道術中秋積陰不解眾惜良辰知¶
　微曰可備酒肴登天柱峰翫月旣出門天色開晴及登峰月¶
　如晝至月落方歸下山則淒風苦雨陰晦如前¶
禦寇剖心道君剪舌¶
　雲溪友議列禦寇墓在鄭郊有胡生者家貧少爲洗鑑鎪釘¶
　之業號胡釘鉸有美酒茶果輒祭禦寇祠以求聰明夢一人¶
　刀劃其腹以一卷書致于心腑及覺乃能詩嘗贈韓少府云¶
　忽聞梅福來相訪笑著荷衣出草堂兒童不慣見車馬爭入¶
　蘆花深處藏¶
<pb:CK-KZ_JY296_02p141a>¶
　廣畢記夔州有道士王洪明舌長呼字不正乃曰誦道德經¶
　忽夢道君爲剪其舌旣覺語遂正¶
灰袋佯狂麻襦卓越¶
　神仙傳蜀有道士佯狂俗號爲灰袋翟天師之弟子也翟每¶
　戒其徒勿輕此人吾所不及嘗大雪中布衣褐入青城山暮¶
　投蘭若求宿僧曰貧僧一衲而已矣天寒如此奈何灰袋曰¶
　一牀足矣夜半風雪益甚僧意其卒往視之去牀數尺氣如¶
　蒸炊流汗袒寢未曉不辭而去曾病口瘡數月狀若將死村¶
　人素神之因爲設齋齋散忽謂眾曰試窺吾口中何物乃張¶
　口如箕五臟悉露莫不驚異後不知所終¶
<pb:CK-KZ_JY296_02p141b>¶
　晉逸史麻襦者莫得其姓名石季龍時在魏乞丐常著麻襦¶
　布衣故時人謂之麻襦言語卓越狀如狂者乞得米穀不食¶
　輙散之頗顯神異與高僧圖澄極爲交友¶
蘇驢蟲流王屍泉涌¶
　神仙傳薊子訓嘗駕驢車與諸生俱詣許下道過滎陽止主¶
　人舍而所駕之驢忽然卒僵蛆蟲流出主遽白之子訓曰乃¶
　爾乎方安坐飯食畢徐出以杖扣之驢應聲奮起行步如初¶
　茆亭客話王客者失其名及鄕里常携笻挈籃引一斑犬往¶
　來卭僰間以採藥爲事天禧戊午嵗遊青城山迴臨卭宰師¶
　仲冉召之與語曰吾野人也久居城市頗思歸鄕誠有奉託¶
<pb:CK-KZ_JY296_02p142a>¶
　宰亦莫諭其意一日獨携笈往國寧寺於寺門下坐卒鄕耆¶
　聞官瘞之道左師宰聞之曰曩所言斯之謂乎遣吏往彼焚¶
　之發其屍顏貌如生四肢皆軟若熟寐焉頃之屍下清泉涌¶
　出浮屍而起遂就更衣沐浴以殮之¶
方遠辯慧道華愚懵¶
　高道傳閭丘方遠字大方幼辯慧通經史昭宗累詔不起就¶
　錫命服賜號玄同先生羅隱每詣受書先生輙閉目授之曰¶
　隱才高識下蓋正容悟物故隱卒保終吉先生一日忽沐浴¶
　焚香端坐返眞顏色不變異香三日不散時錢武肅夢先生¶
　騎鶴訪別明日訃至及就壙但空棺而已¶
<pb:CK-KZ_JY296_02p142b>¶
　又侯道華常如風狂人人多侮之未嘗有愠色好讀丹經子¶
　史或問誦此奚爲曰天上無愚懵神仙¶
楊雄墟墓周暢義塚¶
　仙傳拾遣楊雄字子雲口吃善屬文王莽篡位聞理獄使者¶
　欲來收雄雄恐不免時校書於天祿閣上自投幾死天鳳中¶
　辭疾還蜀卒於家乾符中進士趙郁臥疾於嘉州開元觀稍¶
　愈於殿上見一少年弊蓋鶉衣白潔與郁並坐郁因言此觀¶
　巨功製作國力興創何乃俯逼殿後而有墟墓也嘗問郡人¶
　皆不知少年笑曰此漢相留侯之後辟强之孫天師之祖也¶
　爲南安太守殁於郡而葬於此乃說兩漢魏晉間事皆若目¶
<pb:CK-KZ_JY296_02p143a>¶
　擊郁問以姓氏答曰子雲姓楊乃强力隨之遂出門而去至¶
　今往往有見者¶
　眞誥周暢好行陰德功不在覺時嵗大旱客死者數萬而暢¶
　收骸骨萬餘具立義塚時或祭祀之應時大雨今在洞中爲¶
　明晨侍郎¶
自然雷鳴法樂霞擁¶
　雲笈七籤馬湘字自然狀若風狂能治病有告之者湘無藥¶
　但以竹杖打病處或以竹杖指之口吹杖頭如雷鳴便愈或¶
　遊宫觀巖洞多留詩句其登杭州秦望山詩曰太一初分何¶
　處尋空留厯數變人心九天日月移朝夕萬里山川換古今¶
<pb:CK-KZ_JY296_02p143b>¶
　風動水光舍遠嶠雨添嵐氣没高林秦皇謾作驅山計江海¶
　茫茫轉更深¶
　高道傳道士張法樂居耿谷之西抱元守一凡三十餘年雲¶
　生梁棟霞擁窗扉自號爲雲居觀久而道成猛虎馴伏侍側¶
　後屍解蟬蛻焉¶
李預餐玉王捷燒金¶
　感應錄後魏李預得古人餐玉法乃採訪藍田躬往攻掘得¶
　若環璧雜器形者大小百餘枚預乃椎七十枚爲屑食之及¶
　疾篤謂妻曰吾死體必當有異勿速殯令後人知餐服之妙¶
　時七月中旬長安毒熱預停之四宿未殮而體色不變其妻¶
<pb:CK-KZ_JY296_02p144a>¶
　常氏以玉珠二枚含之口閉妻謂曰君自云餐玉有神驗何¶
　不受珠言訖啟齒納珠因噓其口都無穢氣舉殮屍不傾委¶
　澠水燕談江州王捷少商江淮間咸平中遇一人於南康逆¶
　旅衣道士服儀狀甚偉授捷黃金術仍付以神劒且戒之曰¶
　非遇人君不可妄泄後佯狂叫呼上饒市中配流嶺南逃歸¶
　京師撾登聞鼓自陳宋眞宗皇帝召與語悅之更名中正寓¶
　居中官劉承珪家數聞中正與人語聲如童子云我司命君¶
　也嘗以藥金銀獻上以助國世謂之燒金王先生¶
賀瑒女筮秋夫鬼針¶
　南史賀瑒字伯祖道養工卜筮經遇工歌女子病死爲筮之¶
<pb:CK-KZ_JY296_02p144b>¶
　曰此非死也天帝召之歌耳乃土塊加心上俄頃而蘇¶
　感應錄宋徐文伯東海人濮陽太守熙曾孫也好黃老隱居¶
　秦望山遇道士過求飲留一瓠瓢與之曰君子孫宜以道術¶
　救世當得二千石熙開之乃扁鵲鑑經一卷因精學之遂名¶
　震海內其後秋夫彌攻其術仕至社陽令嘗夜有鬼呻吟聲¶
　恓悽秋夫問何人頃答曰某東陽人患腰痛死爲鬼猶難忍¶
　請療之秋夫曰云何措法曰請爲芻人按穴針之秋夫如言¶
　乃爲灸針設祭埋之明日見一人來謝忽然不見當世伏其¶
　通靈¶
慮度應鹿龜年辨禽¶
<pb:CK-KZ_JY296_02p145a>¶
　賢己集盧度有道術少時阻淮水不得渡過心誓曰若得免¶
　死從今不復殺生須臾見兩楯流來接之得渡後隱居盧陵¶
　西昌三顧山鳥獸隨之夜有鹿觸其壁度曰汝壞我壁鹿應¶
　聲去屋前有池養魚皆名呼之次第來飲食而去¶
　翰府名談白龜年乃白居易之孫於嵩山遇李太白招之與¶
　語曰吾自水解之後放遁山水間因思故鄕西歸嵩峰中帝¶
　飛章上奏見辟掌牋奏於此今已百年矣近過潼關有詞曰¶
　曾宴桃源深洞一曲歌鸞舞鳳常記欲別時明月落花煙重¶
　如夢如夢和淚出門相送乃出書一卷遺之曰讀此可辨九¶
　天大地禽獸語言汝更修陰德可作地仙也¶
<pb:CK-KZ_JY296_02p145b>¶
上竈延頸老夫正心¶
　括異志郭上竈天禧中嘗傭於東京州橋滌器于茶肆有青¶
　巾布袍者神彩凛然疑其呂公也卽走拜于前曰際遇先生¶
　願爲僕厮先生曰若眞欲事我可受吾一劒郭唯唯延頸以¶
　俟引劒將擊郭大呼已失公矣郭後尸解視其棺敗絮而已¶
　廣記唐末有一老人携壺賣藥於益州得錢則散與貧者常¶
　謂人曰夫欲人之無病必先正其心心無亂求無狂思無嗜¶
　欲無迷惑則心無病而內之六腑雖有病不難治也老夫賣¶
　藥嘗以此告人矣一日詣錦江沐浴探囊取丹吞之遂化白¶
　鶴飛去¶
<pb:CK-KZ_JY296_02p146a>¶
金闕帝君玉仙聖母¶
　三洞珠囊云金闕帝君上相青童乘碧霞九雲流景雲輿飛¶
　青羽蓋上詣太上靈都宫朝三天靈錄之文也¶
　玉仙傳聖母生於炎帝之代推其鄕里卽武陽郡人也有絶¶
　世之容其親所配瑯琊家將以適矣聞鄰人曰瑯琊好惑之¶
　士也聖母聞之遂泣而辭親登一小舟恣泛於大溟任風所¶
　送至仙都山在高麗國中也其山上有峰曰玉仙峰中有洞¶
　曰玉仙洞下有溪曰玉仙溪聖母泊於此山守志固節後半¶
　年遇女華聖母口傳飛神入鼎之道中源主神之法丹火養¶
　神之術得之而成道玉仙號者蓋因山洞而賜名玉仙祠前¶
<pb:CK-KZ_JY296_02p146b>¶
　有方池嘗取玉仙溪水貯之後人投紙以占災福¶
張忠安車董京環堵¶
　晉逸史道士張忠永嘉之初隱于泰山服氣食芝穴地窟爲¶
　室弟子亦穴居其教以形不以言朝廷累召所賜不受上曰¶
　欲屈先生仕尚父可乎忠曰昔避地與鳥獸爲侣年衰志謝¶
　不堪展效乞還故山從之以安車送還諡安道先生¶
　又董京時至洛陽披髮而行逍遙吟詠嘗宿於社中乞索於¶
　市結網自覆或有所與金帛不肯受時太守就社與語曰方¶
　今堯舜之時胡爲懷道迷邦耶答曰萬物皆賤惟人爲貴動¶
　以九州爲狹靜以環堵爲大遂遁去不知所在¶
<pb:CK-KZ_JY296_02p147a>¶
沖素精思道全勤苦¶
　眞境錄精思院蓋沖素先生鄭元章所居先生常齋居危坐¶
　纖介不入南華所謂用志不分乃凝於神者其所以感動天¶
　上仙人時降芝軿屬雲霽月白之夕惟弟子闚𨵦得聽其論¶
　則世莫得聞也精思院在杭州洞霄宫¶
　神仙傳尹道全眞人隱於衡嶽感上眞降謂之曰白日昇騰¶
　者當有其材而後成其道汝受其一事而有沖舉之望斯乃¶
　勤苦所得爾宿分所值矣遂授以五嶽眞形圖取其山之向¶
　背泉液之所出金寶之所藏通而爲之圖告曰汝能自修奉¶
　而獲感應乃知文始之裔太和之族世有神仙矣言訖而去¶
<pb:CK-KZ_JY296_02p147b>¶
　道全於晉永嘉中上昇¶
貧士抱龍稚川除虎¶
　野人閑話灌口白沙有泰山府君廟每至春三月蜀人軿集¶
　忽一人鶉衣百結顏貌憔悴亦往廟所眾人輕之行次江際¶
　乃坐於石上逡巡謂人曰此水中有睡龍眾不之應遂解衣¶
　入水抱一龍出腥穢頗甚深閉兩目而爪牙鱗角悉備雲霧¶
　旋合風起水涌眾皆驚走貧士亦瞥然不見¶
　神仙傳葛洪字稚川洪嘗養牛數爲虎所暴乃書符劾之見¶
　一人自稱高山君白洪曰虎狼爲害當已除之矣¶
¶
